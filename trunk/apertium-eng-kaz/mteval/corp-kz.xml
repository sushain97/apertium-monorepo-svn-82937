<?xml version="1.0" encoding="UTF-8"?>
<!DOCTYPE mteval SYSTEM "mteval-xml-v1.5a.dtd">
<mteval>
<tstset setid="apertium" srclang="eng" trglang="kaz" sysid="apertium" refid="zzz">
<doc docid="zzz" genre="nw">
<seg id="1">Бірде, алты жастағы кезімде, жабайы орман туралы «Бастан кешкен оқиғалар» деп аталатын кітаптан ғажайып бір сурет көрдім.</seg>
<seg id="2">Суретте айдаһар жылан жануарды бүтіндей жұтып жатты.</seg>
<seg id="3">Сол суреттің көшірмесі мынадай.</seg>
<seg id="4">Кітапта былай деп жазылған: «Айдаһар жыландар жемтігін шайнамай бүтіндей жұтады.</seg>
<seg id="5">Содан кейін олар алты ай бойы қозғалмастан, тамағын қорытады екен».</seg>
<seg id="6">Сол сәтте менің джунгли оқиғалары жайлы ойларым сан саққа жүгірді.</seg>
<seg id="7">Мен түрлі түсті қарындашпен жұмыс істегеннен кейін тұңғыш суретімді сала бастадым.</seg>
<seg id="8">Менің нөмірі бірінші суретім.</seg>
<seg id="9">Оның пішіні былай еді.</seg>
<seg id="10">Мен бұл өнер туындысын ересек кісілерге көрсеттім де, олардан суретім қорқыныш тудырады ма деп сұрадым.</seg>
<seg id="11">Олар олар десті: «Қорқынышты? Қалпақ та қорқынышты болады ма екен?» .</seg>
<seg id="12">Ал менің салғаным қалпақ емес еді.</seg>
<seg id="13">Ол пілді қорытып жатқан айдаһар жыланның суреті болатын.</seg>
<seg id="14">Үлкендерге түсінікті болмаған соң, мен басқа сурет салдым: бұдан соң үлкендерге түсінікті болуы үшін, мен айдаһардың ішкі бөлігін бейнеледім.</seg>
<seg id="15">Үлкендерге үнемі түсіндіріп отыру керек.</seg>
<seg id="16">Менің нөмірі екінші суретім былай болып шықты:</seg>
<seg id="17">Үлкендер маған айдаһар жыланды, іштей немесе сырттай бейнелегенімді қойып, одан да географияға, тарихқа, есеп-қисапқа және жазу ережесіне көбірек көңіл қоюыма кеңес берді.</seg>
<seg id="18">Осылайша мен атақты суретші болу арманымнан алты жасымда-ақ бас тарттым.</seg>
<seg id="19">Нөмірі бірніші және нөмірі екінші суретімнің сәтсіз шығуы менің меселімді қайтарып тастады.</seg>
<seg id="20">Үлкендер ештеңені ешқашан өз беттерімен түсінбейді, ал әр нәрсені үнемі ежіктеп түсіндіре берген балаларды мезі етіп жібереді.</seg>
<seg id="21">Сондықтан да мен басқа мамандықты таңдауға мәжбүр болдым да, ақыры ұшқыш болып шықтым.</seg>
<seg id="22">Жалпақ әлемді түгелге жуық араладым.</seg>
<seg id="23">Шынына келсек, географияны білгенім маған көп көмегін тигізді.</seg>
<seg id="24">Мен бір көргеннен-ақ Қытайды Аризонадан ажырата алатынмын.</seg>
<seg id="25">Бұл – түнде адасып кеткен жағдайда өте пайдалы нәрсе.</seg>
<seg id="26">Мен өмірімде көптеген ұлағатты адамдарды кездестірдім.</seg>
<seg id="27">Көп уақыт бойы үлкендердің ортасында болдым.</seg>
<seg id="28">Олармен қоян-қолтық араластым.</seg>
<seg id="29">Дегенмен, оларға деген көзқарасым жақсармады.</seg>
<seg id="30">Басқаларға қарағанда парасаттылау ғой деген адамды кездестіре қалсам, өзіммен үнемі бірге алып жүретін нөмірі бірінші суретімді көрсетіп, оны сынақтан өткізетінмін.</seg>
<seg id="31">Шынымен түсінгі бар адам екенін білгім келетін.</seg>
<seg id="32">Өкінішке орай, олардың қай- қайсысы болсын маған келесідей жауап қайыратын:</seg>
<seg id="33">«Бұл қалпақ қой»</seg>
<seg id="34">Сондықтан мен оған айдаһар жылан жайлы да немесе жабайы ормандар мен жұлдыздар туралы да сөз қозғамайтынмын.</seg>
<seg id="35">Мен олардың деңгейіне өзімді келтіретінмін.</seg>
<seg id="36">Олардың ұғымына түсінікті болатын бридж бен гольф ойындары жөнінде, саясат пен галстук туралы әңгімелесетінмін.</seg>
<seg id="37">Сонда барып, ересек кісі жөн-жосықты білетін адаммен танысқанына риза болып қалатын.</seg>
<seg id="38">Осылайша сырымды шынайы бөлісетін жан табылмай, жалғызсырап жүруім бұдан алты жыл бұрын – Сахара шөліне ойда-жоқта қонуға мәжбүр болған кезіме дейін созылды.</seg>
<seg id="39">Мотордың бір тетігі сынса керек.</seg>
<seg id="40">Жанымда не механик, не бір жолаушы болмағандықтан, қиын да болса ұшақты жөндеп көрмекке бел будым.</seg>
<seg id="41">Бұл мен үшін өмір мен өлім арасындағы айқас еді, өйткені сегіз күнге жетер жетпес суым қалған болатын.</seg>
<seg id="42">Сонымен, бірінші түні адамзат мекенінен мыңдаған шақырым қашықтықтағы жапан түзде құм үстінде түнеп шықтым.</seg>
<seg id="43">Мен өзімді мұхит ортасында кеме апатынан кейін тақтай үстінде қалқып жүрген адамнан бетер жалғыз сезіндім.</seg>
<seg id="44">Сондықтан болар, таң сәріде жіңішке бір дауыстан оянып кеткендегі таң қалғанымды көрсеңіз ғой.</seg>
<seg id="45">Ол дауыс:</seg>
<seg id="46">Өтінемін... қошақанның суретін салып берші! – деді.</seg>
<seg id="47">Немене?</seg>
<seg id="48">Маған қошақанның суретін салып бер.</seg>
<seg id="49">Мен төбемнен жай түскендей, орнымнан атып тұрдым. Маған тесіле қарап тұрған ғажайып бір кішкентай баланы көрдім.</seg>
<seg id="50">Көзімді уқалап жібердім.</seg>
<seg id="51">Төңірегіме байыптап қарадым.</seg>
<seg id="52">Маған тесіле қарап тұрған ғажайып бір кішкентай баланы көрдім.</seg>
<seg id="53">Мен кейінірек салған оның ең таңдаулы суреті мынау.</seg>
<seg id="54">Бірақ, әрине, менің салған суретім нақ өзіндей келісті емес.</seg>
<seg id="55">Олай болғанына менің еш кінәм жоқ.</seg>
<seg id="56">Менің алты жасымда сенен еш суретші шықпайды деп үлкендер көңілімді қалдырғаны бәріне белгілі, Айдаһар жыланды іштей және сырттай бейнелеуден басқаны үйрене алмағанмын.</seg>
<seg id="57">Өстіп мен аяқ астынан пайда болған құбылысқа көзім бақырайып таңғала қарап тұрдым.</seg>
<seg id="58">Мыңдаған шақырым бойына тірі пенде кездеспейтін айдала шөлде тұрғанымды ұмытпаңыз.</seg>
<seg id="59">Бірақ, бұл кішкентай бала адасып кеткен, не әлсіреп шаршаған, не ашығып немесе шөл қысып, не болмаса үрейден есі шығып тұрған адамға ұқсамайды.</seg>
<seg id="60">Ол ел мекендеген аймақтан мыңдаған шақырым қашықтықтағы айдалада адасып кеткен баланың кейпіне тіпті де ұқсамайды.</seg>
<seg id="61">Ақыры мен есімді жиып, оған былай деп тіл қаттым:</seg>
<seg id="62">Ал, мұнда неғып жүрсің?</seg>
<seg id="63">Сонда ол маған өтінішін жайлап қана қайталап айтты:</seg>
<seg id="64">- Өтінемін... маған қошақанның суретін салып берші.</seg>
<seg id="65">Бұл ғажап бала маған әсер еткені сонша, оның өтінішін орындамасқа лажым қалмады.</seg>
<seg id="66">Өлім қаупі төніп тұрған, адам мекенінен мыңдаған шақырым қашықтықтағы меңіреу түзде болып жатқан мына нәрсе миға қаншалықты сыйымсыз болса да, мен қалтамнан бір парақ қағаз бен қалам шығардым.</seg>
<seg id="67">Осы мезетте менің есіме тек географияны, тарихты, есеп-қисап пен жазу ережесін ғана оқығаным есіме сап ете түсті де, кішкентай балаға (аздаған ренішпен) сурет сала алмайтынымды айттым.</seg>
<seg id="68">Ол маған:</seg>
<seg id="69">- Ештеңе етпейді. Қошақан салып берші, - деп жауап қатты.</seg>
<seg id="70">Өмірімде қой салып көрмеген басым қолымнан келетін екі суреттің біреуін сала салдым.</seg>
<seg id="71">Айдаһар жыланның сыртқы кейпі.</seg>
<seg id="72">Сонда баланың айтқан сөзін естігенімде, тұрған орнымда қалшидым да қалдым:</seg>
<seg id="73">Жоқ, жоқ! Айдаһар жылан жұтып қойған пілдің қажеті жоқ.</seg>
<seg id="74">Айдаһар өте қауіпті, ал піл болса тым үлкен.</seg>
<seg id="75">Менің үйімде бәрі кішкентай.</seg>
<seg id="76">Маған керегі қошақан.</seg>
<seg id="77">Қошақанның суретін салып бер.</seg>
<seg id="78">Мен сұрағанын салып бердім.</seg>
<seg id="79">Ол суретке зер сала қарады да, сосын:</seg>
<seg id="80">Жоқ! Мұның әлден бастап-ақ ауру ғой.</seg>
<seg id="81">Мен тағы салдым:</seg>
<seg id="82">Менің достым маған түсінушілікпен биязы жымиып:</seg>
<seg id="83">Өзің де көріп тұрсың...</seg>
<seg id="84">бұл қой емес, қошқар ғой.</seg>
<seg id="85">Мұның мүйіздері бар...</seg>
<seg id="86">Суретімді басқаша салып бердім.</seg>
<seg id="87">Алайда басқалары сияқты ол да көңілінен шықпады:</seg>
<seg id="88">Ал, мұның өте кәрі.</seg>
<seg id="89">Маған ұзақ өмір сүретін қозы керек.</seg>
<seg id="90">Енді шыдамым таусылған әрі моторды ашуға асыққан басым мына бір суретті шимайлай салдым да:</seg>
<seg id="91">Мынау – жәшік.</seg>
<seg id="92">Сенің қалаған қошақаның осының ішінде, - дедім балаға.</seg>
<seg id="93">Жас төрешінің жүзі жадырап шыға келгенін көріп аң-таң болдым.</seg>
<seg id="94">Тура осындай керек еді!</seg>
<seg id="95">Қалай ойлайсың, бұл қошақанға шөп көп керек пе?</seg>
<seg id="96">Неге?</seg>
<seg id="97">Өйткені бізде бәрі кішкентай.</seg>
<seg id="98">Жететін болар.</seg>
<seg id="99">Саған тіптен кішкентай қошақан жасап бердім ғой.</seg>
<seg id="100">Ол суретке үңіле қарап:</seg>
<seg id="101">Соншама кіші де емес.</seg>
<seg id="102">Қара!</seg>
<seg id="103">Ұйықтап қалды.</seg>
<seg id="104">Осылайша мен ханзадамен таныстым.</seg>
<seg id="105">Оның қайдан келгенін көпке дейін түсіне алмадым.</seg>
<seg id="106">Кішкентай ханзада маған үстемелеп сұрақ қоя береді де, ал өзі менің сұрақтарымды естімеген қалып танытады.</seg>
<seg id="107">Абайсызда айтылып қалған сөздер ғана жұмбақтың сырын аша бастады.</seg>
<seg id="108">Ол менің ұшағымды (қолдан келмейтін болған соң, ұшақтың суретін салып жатпаймын) байқап қалған кезде</seg>
<seg id="109">Бұл не нәрсе? – деп сұрады.</seg>
<seg id="110">Бұл нәрсе емес.</seg>
<seg id="111">Аспанда ұшады.</seg>
<seg id="112">Бұл – ұшақ.</seg>
<seg id="113">Менің ұшағым.</seg>
<seg id="114">Өзімнің ұшатынымды масаттана айттым.</seg>
<seg id="115">Сол мезетте ол:</seg>
<seg id="116">Қалайша?</seg>
<seg id="117">Аспаннан құлап түстің бе? – деп айқайлап жіберді.</seg>
<seg id="118">Иә, - дедім мен жайбарақат.</seg>
<seg id="119">О, мұның қызық екен...</seg>
<seg id="120">Кішкентай ханзада осылай деп, дауыстап күліп жібергені менің намысыма қатты тиді.</seg>
<seg id="121">Біреудің бақытсыздығын күлкіге айналдырғанды кім жақсы көрсін.</seg>
<seg id="122">Сосын ол:</seg>
<seg id="123">Демек, сен аспаннан түскен екенсің ғой!</seg>
<seg id="124">Қай планетадансың?</seg>
<seg id="125">Ғайыптан пайда болуының сырын ашатын кілт табылған сияқтанып, мен де сұрақты жаудырып жібердім:</seg>
<seg id="126">Сөйтіп басқа планетадан келдім де?</seg>
<seg id="127">Бірақ ол маған жауап қатпады.</seg>
<seg id="128">Ол менің ұшағыма қараған күйі басын шайқап:</seg>
<seg id="129">Шын мәнінде сен мұнымен алыстан ұшып келуің мүмкін емес.</seg>
<seg id="130">Сөйтіп, ол ұзақ ойға шомып кетті.</seg>
<seg id="131">Ақырында қалтасынан мен сыйлаған қошақанды шығарып, ғажап қазынасына сүйсіне қарады.</seg>
<seg id="132">«Басқа планеталар» жайлы бұл құпияның бір бөлігі менің қызығушылығымды қалайша арттыра түскенін білсеңіздер ғой, шіркін.</seg>
<seg id="133">Бұл сыр жайлы барынша көбірек білуге тырыстым:</seg>
<seg id="134">Балақай, сен қайдан келдің?</seg>
<seg id="135">Үйің қайда?</seg>
<seg id="136">Менің қошақанымды қайда алып кетпекшісің?</seg>
<seg id="137">Ол үн-түнсіз біраз ойланып отырды да, былай деді:</seg>
<seg id="138">Маған жәшігімен бергенің қандай жақсы болды!</seg>
<seg id="139">Ол түнде қошақанға пана болады.</seg>
<seg id="140">Әрине,</seg>
<seg id="141">ақылды бала болсаң, оны күндіз байлап қоятын арқан да жасап беремін.</seg>
<seg id="142">Менің ұсынысым кішкентай ханзаданың жанын түршіктіріп жібергендей болды:</seg>
<seg id="143">Байлап қою үшін?!</seg>
<seg id="144">Өзің бір қызық екенсің!</seg>
<seg id="145">Егер сен оны байлап қоймасаң, басы ауған жағына кетіп, жоғалып кетуі мүмкін.</seg>
<seg id="146">Осы арада менің досым тағы да күліп жіберді:</seg>
<seg id="147">- Қайда кетеді дейсің?</seg>
<seg id="148">Қайда болса сонда.</seg>
<seg id="149">Басы ауған жаққа.</seg>
<seg id="150">Сонда кішкентай ханзада салмақты түрде былай деді:</seg>
<seg id="151">Ештеңе етпейді.</seg>
<seg id="152">Бізде өріс тар.</seg>
<seg id="153">Сосын сәл-пәл мұңайыңқырап тұрып сөзін былай жалғады:</seg>
<seg id="154">- Басың ауған жаққа жүре берсең де, алысқа ұзамайсың.</seg>
<seg id="155">Осылайша, мен екінші бір маңызды жаңалықтың бетін аштым: баланың тұратын планетасы үйден сәл ғана үлкен екен.</seg>
<seg id="156">Бұл жайт мені онша таң қалдыра қойған жоқ.</seg>
<seg id="157">Аттары Жер, Юпитер, Марс, Шолпан сияқты ірі планеталардан басқа да жүздеген, кейде майда болғандары соншалық, қуатты дүрбімен көзге әрең шалынатын жұлдыздар да бар екенін жақсы білетінмін</seg>
<seg id="158">Астроном осындай бір жұлдыз таба қалған жағдайда, оған ат қоймай нөмірлей салатын.</seg>
<seg id="159">Мысалы, «3251 астероид» деп атай салады.</seg>
<seg id="160">Кішкентай ханзада «Б-612 астероид» деп аталатын планетадан келген деп жорамалдауына нақты себеп бар.</seg>
<seg id="161">Бұл жұлдызды тек бір мәрте ғана, 1909 жылы түрік астрономы қуатты дүрбі арқылы байқап қалған.</seg>
<seg id="162">Ғалым өзінің ашқан жаңалығын Халықаралық астрономиялық конгрессте дүние жүзіне паш етеді.</seg>
<seg id="163">Бірақ оған ешкім сенбеген, өйткені ол ұлттық түрік киімін киіп шыққан екен.</seg>
<seg id="164">Үлкендер – осындай халық!</seg>
<seg id="165">Бір тәуірі, түрік сұлтаны Б-612 жұлдызының атын сақтап қалу үшін, өз халқын еуропалықтарша киінуге мәжбүр еткен.</seg>
<seg id="166">1920 жылы сәнге сәйкес әдемі киінген астроном өзінің жаңалығы жайында тағы бір баян етеді.</seg>
<seg id="167">Бұл жолы барша жұрт оның айтқанын құптайды.</seg>
<seg id="168">Менің сіздерге Б-612 жұлдызы жайлы тәптіштеп айтып, оның нөміріне шейін атап жатқаныма үлкендер кінәлі.</seg>
<seg id="169">Үлкендер есеп-сандарды ұнатады.</seg>
<seg id="170">Сіз оларға жаңа дос таптым десеңіз, олар ең басты нәрсе жайлы сұрамайды.</seg>
<seg id="171">Олар сізден:</seg>
<seg id="172">«Досыңның даусы қандай екен?</seg>
<seg id="173">Ол қандай ойынды ұнатады?</seg>
<seg id="174">Көбелектер жинай ма екен?» деп ешқашан сұрамайды.</seg>
<seg id="175">Үлкендер сізге: «Жасы қаншада? Қанша ағайынды екен? Салмағы қанша? Әкесі қанша табады екен?» деген сұрақтар қояды.</seg>
<seg id="176">Сонда ғана үлкендер ол адамды жақсы білеміз деп ойлайды.</seg>
<seg id="177">Егерде сіз үлкен кісілерге: «Мен қызыл кірпіштен салынған әдемі үй көрдім, терезесінде гүл өсіп, шатырдың үстінде көгершіндер ұшып жүр десеңіз, олар сол үйді көз алдарына елестете алмайды.</seg>
<seg id="178">Сол үшін оларға былай түсіндіру керек: «Мен жүз мың франк тұратын үйді көрдім».</seg>
<seg id="179">Сонда ғана олар: «Қандай тамаша!» деп тамсанады.</seg>
<seg id="180">Осы сияқты сіз үлкендерге: «Кішкентай ханзаданың осы өмірде шынымен болғанына, оның сүйкімді жүзі, күлкісі немесе қошақан сұрағаны дәлел бола алады» немесе</seg>
<seg id="181">«Қошақаным болсын деп тілеген баланың осы дүниеде бар екеніне күмәніңіз бар ма?»</seg>
<seg id="182">десеңіз,</seg>
<seg id="183">үлкендер иықтарын қусырып, сізді былдырлаған жас балаға теңейді!</seg>
<seg id="184">Ал егер сіз оларға «Ханзада Б-612 жұлдызынан ұшып келген» десеңіз, олар сізге сеніп, өз сұрақтарымен мазаңызды алмайды.</seg>
<seg id="185">Міне, үлкендер осындай.</seg>
<seg id="186">Оларға ашуланудың қажеті жоқ.</seg>
<seg id="187">Балалар үлкендерге мейірімділікпен қарап, олардың кемшіліктерін кешіре білулері керек.</seg>
<seg id="188">Өмір дегеннің не екенін жақсы білетін біз, әрине, нөмірлерге пысқырып та қарамаймыз!</seg>
<seg id="189">Мен бұл оқиғамды ғажайып ертегідегідей етіп бастаушы едім.</seg>
<seg id="190">Анықтап айтсақ, былай деп бастар едім: «Ерте, ерте, ертеде кішкентай бір ханзада болыпты.</seg>
<seg id="191">Ол өзінен сәл ғана үлкен планетада тұрып, досқа өте зәру болыпты...».</seg>
<seg id="192">Өмірді жақсы түсінетіндер үшін бұл күмән келтірмейтін шындық.</seg>
<seg id="193">Мұны айтып жатқан себебім, менің кітабымды тек ермек үшін жеңіл-желпі оқығанын қаламаймын.</seg>
<seg id="194">Бұл оқиғаны баяндап беру оңайға түспес.</seg>
<seg id="195">Менің досым қошақанымен бірге мені тастап кеткеніне мінеки алты жыл толды.</seg>
<seg id="196">Сондықтан досымды ұмытпау үшін, ол туралы сыр шертпекпін.</seg>
<seg id="197">Досты ұмытқан деген – көңілсіз нәрсе.</seg>
<seg id="198">Досы бар адамдар аз.</seg>
<seg id="199">Мен де тек сандарға ғана қызығатын ересектерге ұқсап кетуім мүмкін еді ғой.</seg>
<seg id="200">Солай болып кетпеу үшін, мен бір қорап түрлі-түсті қарындаштар мен бояулар сатып алдым.</seg>
<seg id="201">Мүмкін, менің жасымда суретпен айналысу қиындау болар.</seg>
<seg id="202">Оның үстіне мен алты жасымда айдаһар жыланның ішкі және сыртқы кейпін бейнелегеннен басқамен айналыспадым ғой.</seg>
<seg id="203">Әрине, барынша ұқсатып бағуға тырыстым.</seg>
<seg id="204">Бірақ та ойлағанымдай болатынына көзім жетпейді.</seg>
<seg id="205">Бір суретте пішіні шықса, екіншісінде тіптен ұқсамайды.</seg>
<seg id="206">Бойын да дұрыстап ұқсата алмадым.</seg>
<seg id="207">Оның үстіне мен алты жасымда айдаһар жыланның ішкі және сыртқы кейпін бейнелегеннен басқамен айналыспадым ғой.</seg>
<seg id="208">Киімінің түсін де ұмытыңқырап қалыппын.</seg>
<seg id="209">Олай да, былай да салғансыдым.</seg>
<seg id="210">Мен кейбір маңызды жайттарды сиапаттағанда қате жіберуім де мүмкін.</seg>
<seg id="211">Оным үшін кешірім өтінемін.</seg>
<seg id="212">Менің достым ештеңені тәптіштеп түсіндірген емес.</seg>
<seg id="213">Мүмкін, ол мені дәл өзіндей деп ойлаған шығар.</seg>
<seg id="214">Бірақ, өкінішке орай мен қошақанды жабық жәшіктен көре алмаймын.</seg>
<seg id="215">Мүмкін, мен аздап үлкендер сияқты шығармын.</seg>
<seg id="216">Сірә, мен қартайған болармын.</seg>
<seg id="217">Әр күн сайын мен оның планетасы және сапарға аттанған кезі жайындағы хабарлардың шет-жағасын біліп отырумен болдым.</seg>
<seg id="218">Абайсызда айтылып қалған ой-пікірлер сол жұмбақтың шешуін табуға жол көрсеткендей болады.</seg>
<seg id="219">Осылайша мен баобаб қасіреті туралы үшінші күні білдім.</seg>
<seg id="220">Бұл жолы да әңгіме сол қошақанның арқасында басталып кетті.</seg>
<seg id="221">Өйткені ханзада кенеттен күмәндана қалып, менен былай деп сұрады:</seg>
<seg id="222">- Айтшы, қойдың бұталарды жейтіні рас па?</seg>
<seg id="223">- Иә, ол рас.</seg>
<seg id="224">О! Онысына ризамын.</seg>
<seg id="225">Қойдың бұталарды жейтіні неге сонша маңызды екенін әлі түсіне қоймадым.</seg>
<seg id="226">Кішкентай ханзада оған қоса былай деді:</seg>
<seg id="227">- Демек, қой баобабтарды да жейтін болғаны ғой?</seg>
<seg id="228">Мен баобабтың бұта емес, шіркеудің биіктігімен бірдей үлкен ағаш екенін,</seg>
<seg id="229">пілдердің бір үйірін жинап апарса да, баобабтың біреуін де жеп бітіре алмайтынын түсіндіріп бақтым.</seg>
<seg id="230">Пілдердің үйірі туралы естігенде, Кішкентай ханзада күліп жіберді:</seg>
<seg id="231">Онда пілдерді бірінің үстіне бірін шығарып қою керек болар еді.</seg>
<seg id="232">Сосын данышпансыған түрмен:</seg>
<seg id="233">Баобаб ағашы биік болып өскенге дейін аласа бұта болмай ма?</seg>
<seg id="234">- Дәл солай!</seg>
<seg id="235">Бірақ та неге сен қойдың жас баобаб бұталарын жегенін қалайсың ?</seg>
<seg id="236">Екінің біріне белгілі жайт сияқты. «О не дегенің?!» - деп таңданды ол.</seg>
<seg id="237">Мәселенің не нәрседе екенін түсінгенше біраз бас қатыруыма тура келді.</seg>
<seg id="238">Шындығына келгенде, Кішкентай ханзаданың планетасында басқа жерлердегі сияқты пайдалы шөптер мен арам шөптер өседі екен.</seg>
<seg id="239">Ендеше жақсы ұрықтан құнарлы шөптің немесе зиянды ұрықтан арам шөптің өсетіні белгілі.</seg>
<seg id="240">Алайда өсімдік ұрықтары көзге көрінбейді ғой.</seg>
<seg id="241">Олар жер қойнауында, біреуі қылтиып бой көтергенше, жата береді.</seg>
<seg id="242">Әуелі біреуі қылтиып шығып, күнге қарай талпынған, ешкімге зияны жоқ әдемі өсімдіктің сабағына айналады.</seg>
<seg id="243">Егерде шалғам немесе бір шоқ раушан гүлінің сабағы болса, өсіре беруге болады.</seg>
<seg id="244">Ал егер арам шөп екеніне көзің жетсе, ол өсімдікті тамырымен қоса сол мезетте жұлып тастау керек.</seg>
<seg id="245">Ал Кішкентай ханзаданың планетасында аса зор зиянды ұрықтар болған.</seg>
<seg id="246">Ол – баобабтың ұрықтары.</seg>
<seg id="247">Планета қойнауы осындай ұрықтарға толып кеткен.</seg>
<seg id="248">Егер уақытысында құртпасаң, баобабтан ешқашан да құтыла алмайсың.</seg>
<seg id="249">Ол бүкіл планетаны жаулап алады.</seg>
<seg id="250">Оның қойнауын тамырымен жарып шығады.</seg>
<seg id="251">Егер де планета тым кішкене, ал баобаб ағашы тым көп болса, олар планетаны жарып, бөлшектеп жібереді</seg>
<seg id="252">Бұл әрине тәртіп мәселесі, - деді маған Кішкентай ханзада кейінірек.</seg>
<seg id="253">Таңертең ұйқыдан тұрып, жуынып-шайынып болған соң, планетаңды ретке келтіруге көшу керек.</seg>
<seg id="254">Баобаб пен раушан гүл бұтасы балауса шақтарында өте ұқсас. Сондықтан баобабты ажырата салысымен, күнделікті отап отыруға тиіссің.</seg>
<seg id="255">Бұл іш пыстыратын, бірақ еш қиыншылығы жоқ жұмыс.</seg>
<seg id="256">Сосын, бір күні Кішкентай ханзада осыны балалардың миына жақсылап құйып қою үшін, маған әдемі бір сурет салып көруге кеңес берді.</seg>
<seg id="257">«Егер олар саяхатқа шықса, керектеріне жарар.</seg>
<seg id="258">Кейде істер ісіңді кейінге қалдырғаннан зиян нәрсе жоқ.</seg>
<seg id="259">Ал егер баобабқа ерік берсең, пәлеге душар боласың.</seg>
<seg id="260">Тұрғыны жалқау бір планетаны білуші едім.</seg>
<seg id="261">Ол дер кезінде үш бұтаға көңіл бөлмей, ақырында...»</seg>
<seg id="262">Кішкентай ханзаданың нұсқауы бойынша, осы планетаның суретін салдым.</seg>
<seg id="263">Елге ақыл айтқанды жаным жек көреді.</seg>
<seg id="264">Бірақ баобабтың қаншама қауіп төндіретінін екінің бірі біле бермегендіктен және астероид үшін бұл қатер өте қомақты болғандықтан, осы жолы әдеттегі ұстамдылығымнан бас тартуға бел будым.</seg>
<seg id="265">«Балалар, баобабқа сақ болыңдар!» - деймін мен.</seg>
<seg id="266">Талайдан бері қасында төніп тұрған қауіпті байқамаған, өзім сияқты бейхабар болған достарымды сақтандырып қою үшін, бұл суретті салуға бар күшімді жұмсадым.</seg>
<seg id="267">Бермекші болған сабағым оған тұрарлықтай еді.</seg>
<seg id="268">Мүмкін, сіз бұл кітапта баобаб бейнеленген суреттей тамаша салынған суреттер неге жоқ деп те ойларсыз?</seg>
<seg id="269">Жауабы өте оңай: мен тырысып-ақ бақтым, бірақ қолымнан мардымды нәрсе шықпады.</seg>
<seg id="270">Ал, баобабты салғанда, бұл суреттің кешіктіруге болмайтын маңызды хабар жеткізетіндігі маған үлкен шабыт берді.</seg>
<seg id="271">Ер Төстіктің жылан Бапы Ханмен оның жер асты ордасында кездесуі</seg>
<seg id="272">Шалқұйрықтың шапқан салмағына шыдамай, қара жер қақ айрылады.</seg>
<seg id="273">Шалқұйрық пен Ер Төстік жер астына түсіп кетеді.</seg>
<seg id="274">Сол кезде Шалқұйрыққа тіл бітеді.</seg>
<seg id="275">Біз жер астындағы Бапы ханның жеріндеміз.</seg>
<seg id="276">Жақын жерде оның ордасы болу керек.</seg>
<seg id="277">Жылан Бапы ханның ордасына келгенімізді, мені алысқа қойып, өзің ордаға кіресің.</seg>
<seg id="278">Есікті екі қара жылан күзетеді.</seg>
<seg id="279">Олар ысылдап тұра келеді, одан сескенуші болма.</seg>
<seg id="280">Олар Бапы ханның күзетуші қызметкерлері.</seg>
<seg id="281">Есіктен кіріп, бөлмеге беттегенде, екі сұр жылан ысылдап келеді.</seg>
<seg id="282">Екеуі де қойныңнан кіріп, қонышыңнан шығады.</seg>
<seg id="283">Бұлар – жылан Бапы ханның ұлы мен қызы болады,</seg>
<seg id="284">Сен олардан сескенбе.</seg>
<seg id="285">Төрге отыра бергеніңде, дәу екі сары жылан ысылдап тұра келеді.</seg>
<seg id="286">Бұлар Бапы ханның өзі мен әйелі.</seg>
<seg id="287">Егерде бұлардан сескенсең, сені Ер Төстік демейді, жер асты еліне қадіріміз болмайды, жер үстіне жол тауып шыға алмай қаламыз.</seg>
<seg id="288">Сиқырлы тас жанындағы ағайынды үш жігіт</seg>
<seg id="289">Үлкен ағасы бүркітті аспанға ұшырып жібереді.</seg>
<seg id="290">Бүркіт көкке көтеріліп, найзағайдай жылдамдықпен төмендегі түлкіге шүйліге түседі.</seg>
<seg id="291">Жігіттер аттарымен бүркіт қонған жерге шауып барады.</seg>
<seg id="292">Олар әлгі жерде түлкі жоқ екеніне қайран қалады.</seg>
<seg id="293">Оның орнына, алтын бүркіт тастың үстінде отыр екен.</seg>
<seg id="294">Бұл тас жай тас емес болды.</seg>
<seg id="295">Суреттің төменгі жағында сипаттамасы болады.</seg>
<seg id="296">Мына тасты кім тапса, сол менің әміршім мен жарым болады.</seg>
<seg id="297">Жігіттер ғажайып тастағы сурет алдында қимылсыз қалды.</seg>
<seg id="298">Суреттегі бейне жанды, адамдай әрқайсысының жүрегіне махаббат отын жаққандай болды.</seg>
<seg id="299">Үлкен ағасы: “Не істейміз?” – деп айтты.</seg>
<seg id="300">Тасты үшеуіміз бірге таптық қой.</seg>
<seg id="301">Ортаншы інісі айтты</seg>
<seg id="302">Жеребе салайық.</seg>
<seg id="303">Тағдырдың өзі шешсін, сұлудың артынан қайсымыз еретінімізді.</seg>
<seg id="304">Сол кезде кенже інісі айтты.</seg>
<seg id="305">Ағаларым, тасты бірге таптық.</seg>
<seg id="306">Сұлу қызды да бірге іздейік.</seg>
<seg id="307">Оны тауып жатсақ, кімді таңдарын өзі шешсін.</seg>
<seg id="308">Баяғыда бір ханзада өмір сүріпті.</seg>
<seg id="309">Ол нағыз ханшайымға үйленуді армандапты.</seg>
<seg id="310">Сөйтіп, ханзада «нағыз ханшайым» деуге тұрарлық қалыңдық іздеп, жер жүзін шарлап шығыпты.</seg>
<seg id="311">Әрине, бірінен бірі асып түсерлік талай сұлу ханшайымды кездестіріпті.</seg>
<seg id="312">Алайда, олардың ешқайсысын нағыз ханшайымйымға лайық көрмепті</seg>
<seg id="313">Ақыры, ол үйіне қайтыпты және бұған ол қатты қайғырыпты.</seg>
<seg id="314">Бірде кеш бата аяқ астынан ауа - райы құбылып сала береді.</seg>
<seg id="315">Найзағай жарқылдап, күн күркіреп, жаңбыр шелектеп құйды.</seg>
<seg id="316">Тап бір аспанда айдаһарлар соғысып жатқандай болды.</seg>
<seg id="317">Кенет, сарай қақпасын біреу қағады.</seg>
<seg id="318">Патшаның өзі барып ашады.</seg>
<seg id="319">Қарсы алдында бір қыз тұр.</seg>
<seg id="320">Оның үсті-басы малмандай су.</seg>
<seg id="321">Шашынан, киімінен сорғалаған су аяқ киіміне құйылып, тұмсығынан шығып жатыр.</seg>
<seg id="322">Ал қыз болса, өзін «нағыз ханшайымйыммын» деп сендіріп әуре.</seg>
<seg id="323">«Бұл сөзіңнің рас-өтірігін әлі-ақ көре жатармыз!» деп ішінен ойлады.</seg>
<seg id="324">Ол ағаш кереуетке жиналған көрпе-жастықтардың барлығын түсіртеді де, астыңғы ағашының үстіне бұршақты қойғызады.</seg>
<seg id="325">Содан кейін, бұршақтың үстіне жиырма матрас салғызды.</seg>
<seg id="326">Одан кейін, жиырма матрас үстінен</seg>
<seg id="327">Түнге қарай қонақ ханшайымды осы бөлмеге жатқызады.</seg>
<seg id="328">Таңертең олар одан "Жақсы ұйықтадың ба?" деп сұрайды.</seg>
<seg id="329">– Ох! деп айтады ханшайым.</seg>
<seg id="330">Жоқ.</seg>
<seg id="331">Мен, тіпті, түнімен ұйықтай алмадым.</seg>
<seg id="332">Құдай біледі, менің төсегімде не болғанын.</seg>
<seg id="333">Мен бір қатты нәрсенің үстінде жаттым, содан денемнің бәрі көгала болды.</seg>
<seg id="334">Бұл сұмдық болды.</seg>
<seg id="335">Олар оның нағыз Ханшайым екеніне көзі жетеді.</seg>
<seg id="336">Ол бір бұршақты барлық жиырма матрас және жиырмадан артық жастықтан сезген.</seg>
<seg id="337">Мұндай сезімталдық, нәзіктік тек нағыз ханшайымйымға ғана тән қасиет.</seg>
<seg id="338">Міне, осылайша ханзада дегеніне жетіп, өзі армандағанындай нағыз ханшайымға үйленеді.</seg>
<seg id="339">Ал бұршақты олар мұражайға қояды.</seg>
<seg id="340">Ешкім ұрлап кетпесе, бұршақ әлі күнге дейін сол жерде жатыр деседі.</seg>
<seg id="341">Бұл, шынымен де, өмірде болған оқиға!</seg>
<seg id="342">Ертеде кішкентай бір сүйкімді қыз өмір сүріпті.</seg>
<seg id="343">Анасы оны өте жақсы көреді екен.</seg>
<seg id="344">Әжесінің де ең сүйікті немересі еді.</seg>
<seg id="345">Бірде әжесі немересінің туған күніне қызыл телпек сыйлапты.</seg>
<seg id="346">Қыз әжесінің сыйлығын басынан тастамай киіп жүргендіктен, барлығы оны «Қызыл телпек» деп атап кетіпті.</seg>
<seg id="347">Бір күні анасы бәліш пісіріп, қызына айтады: “Қымбаттым, әжеңнің қал-жағдайын біліп қайт”.</seg>
<seg id="348">Мен оның қатты ауырып жатқанын естідім.</seg>
<seg id="349">Мына бәліш пен бір құты майды әжеңе апарып бер.</seg>
<seg id="350">Қызыл телпек әжесіне баруға бірден аттанады.</seg>
<seg id="351">Оған орман арқылы өткенде, ол оны қатты жегісі келген ойы бар қасқырмен кездесті.</seg>
<seg id="352">Бірақ, оның батылы бармады, өйткені орман маңында кейбір ағаш кесушілер жұмыс істеп жатты.</seg>
<seg id="353">Қызыл телпек орманда жалғыз жүрудің, қасқырмен сөйлесудің қаншалықты қауіпті екенін білмеді.</seg>
<seg id="354">Бір кезде орманның ішімен келе жатқан қыздың алдынан бір қасқыр шыға келеді.</seg>
<seg id="355">Ол одан оның қайда бара жатқанын сұрайды.</seg>
<seg id="356">Мен әжемнің үйіне барамын, оған анамның пісірген бәлішін және бір құты май алып бара жатырмын.</seg>
<seg id="357">Ал әжең қайда тұрады? – деп сұрайды қасқыр.</seg>
<seg id="358">Әжем бе?</seg>
<seg id="359">Ол ауыл шетіндегі диірменнің жанында, диірменнің жанындағы бірінші үйде тұрады.</seg>
<seg id="360">Бұл кезде жақын маңда отыншылар ағаш кесіп жатқан болатын.</seg>
<seg id="361">Қасқыр сол отыншылардың даусын естіп, қызға тиіспейді.</seg>
<seg id="362">Жарайды, мен де сенімен бірге сол ауылға барып, әжеңнің жағдайын сұрап қайтайын.</seg>
<seg id="363">Сен мына жолмен бар, мен ана жолмен жүрейін.</seg>
<seg id="364">Біз кімнің сол жерде бірінші болатынын көрейік.</seg>
<seg id="365">Қасқыр қысқа жолды таңдай шапшаң жүгірді.</seg>
<seg id="366">Қыз айналмалы жолды таңдады.</seg>
<seg id="367">Ол жол-жөнекей асықпай гүлшоқты теріп келеді.</seg>
<seg id="368">Қасқыр кәрі әйелдің үйіне келгеніне ұзақ болған жоқ.</seg>
<seg id="369">Ол есікті қағады.</seg>
<seg id="370">Тоқ-тоқ-тоқ!</seg>
<seg id="371">Кім мұнда?</seg>
<seg id="372">Сенің немере қызың – Қызыл телпек, анамның пісірген бәліші мен бір құты майын ала келдім.</seg>
<seg id="373">Бұл кезде ауырып, төсек тартып жатқан әжей шынымен немересі келген екен деп ойлап: “Жіпті тартсаң, есік ашылады”, – дейді дауыстап.</seg>
<seg id="374">Қасқыр жіпті тартып қалады, сол кезде есік ашылады.</seg>
<seg id="375">Үш күн аш жүрген қасқыр баса көктеп кіріп келіп, ашқарақтанып бірден әжейді бас салады да бүтіндей жұта салады.</seg>
<seg id="376">Содан соң есікті жауып, әжейдің төсегіне жатады да Қызыл телпектің келуін күтеді.</seg>
<seg id="377">Сәлден соң есікті Қызыл телпек қағады.</seg>
<seg id="378">Тоқ-тоқ-тоқ!</seg>
<seg id="379">Кім мұнда?</seg>
<seg id="380">Қызыл телпек гүрілдеген дауысты естіп, қорқып кетеді.</seg>
<seg id="381">Артынша “Әжеме суық тиіп, дауысы содан өзгерген болар” деп ойлайды.</seg>
<seg id="382">Бұл мен, сіздің немереңіз – Қызыл телпек, мені сізге анам бәліш пен бір құты маймен жіберді.</seg>
<seg id="383">Қасқыр дауысын өзгерте қойып, жіңішке дауыспен:</seg>
<seg id="384">“Жіпті тарта ғой, сонда есік ашылады”</seg>
<seg id="385">Қызыл телпек жіпті тартады, сонда есік ашылады.</seg>
<seg id="386">“Бәлішті және себетті үстелдің үстіне қойып, өзің менің төсегімнің қасыңа кел де, отыр” – дейді қасқыр.</seg>
<seg id="387">Қызыл телпек төсектің үстіне отырады.</seg>
<seg id="388">Ол әжесінің түн киімдерімен қалай көрінетінін көріп қатты қайран болады және одан: “Әже, сіздің қолыңыз неге үлкен?” – деп сұрайды:</seg>
<seg id="389">Сені қатты құшағыма басу үшін, қызым.</seg>
<seg id="390">Әже, сіздің аяғыңыз неге үлкен?</seg>
<seg id="391">Сенімен қатты жүгіру үшін, қызым.</seg>
<seg id="392">Әже, құлағыңыз неге сондай үлкен?</seg>
<seg id="393">Сені жақсы есту үшін, қызым.</seg>
<seg id="394">Әже, көзіңіз неге үлкен?</seg>
<seg id="395">Сені жақсы көру үшін, қызым.</seg>
<seg id="396">Әже, тісіңіз неге сондай үлкен?</seg>
<seg id="397">Сені тезірек жеу үшін, қызым-ау!</seg>
<seg id="398">Осы сөздерді айта, Қызыл телпекті бас салып, оны жұта салады.</seg>
<seg id="399">Дәл осы сәтте үйдің қасынан бір отыншы өтіп бара жатқан еді.</seg>
<seg id="400">Отыншы қасқырдың дауысын естіп, үйге жүгіріп, қасқырды өлтіреді.</seg>
<seg id="401">Қасқырдың ішінен Қызыл телпек пен әжесі дін аман шыға келеді.</seg>
<seg id="402">Олар қауіпсіз және өте бақытты болды!</seg>
<seg id="403">Көшпенді перілер ауылындағы Мамай</seg>
<seg id="404">Жайдақкер атты тұлпарыма мініп алып, Құбажонға қарай жол тарттым.</seg>
<seg id="405">Белеске жеткенімде, ғажайып бір нәрсеге көзім түсті.</seg>
<seg id="406">Құдықтың айналасында ақ шаңқан киіз үйлер тұр.</seg>
<seg id="407">Ал киіз үйдің маңында бейне бір ақ қайындай болып, қыздар ойнап жүр.</seg>
<seg id="408">«Бұл не деген ғажайып», - деп ойладым.</seg>
<seg id="409">Бұрын бұл жерде еш нәрсе болмаған – ды.</seg>
<seg id="410">Қалай болған, бұның бәрі қайдан шықты?</seg>
<seg id="411">Іштей аң-таң, болып, өз көзіме өзім сенбей ұзақ тұрдым.</seg>
<seg id="412">Барсам – өлтіруі мүмкін.</seg>
<seg id="413">Әуелі қол жинайын, сосын барамын.</seg>
<seg id="414">Сол сәтте мені: «Қандай батырсын, жалғыз баруға қорықсан» деген ой шарпып тастап, мен қыздарға жалғыз жақындауды шештім.</seg>
<seg id="415">Жақындай бергенім сол еді, олар мені айнала қоршап: «Күйеу жігіт келді!Күйеу жігіт келді!», - деп айқалай жөнелді.</seg>
<seg id="416">Біреулері тұлпарымның жүгенін жұлқылап, басқалары сақалымнан тартып, бүйірімнен түрткілей жөнелді.</seg>
<seg id="417">«Күйеу жігіт!Күйеу жігіт!», - деп айқалай берді.</seg>
<seg id="418">Алдар Көсенің жыртық тонын Байдың түлкі ішігіне айламен ауыстыруы</seg>
<seg id="419">Жолаушылар жолығып, аман-сау сұрасты.</seg>
<seg id="420">Бай үстіндегі түлкі ішіктен де тоңып, бүрсең-бүрсең етеді.</seg>
<seg id="421">Ал Алдар Көсе бөркін бір шекесіне қарай қисайта киіп, күншуақта жылынып отырған адамдай көңілді сөйлейді.</seg>
<seg id="422">-Сен, немене, тоңған жоқсың ба?</seg>
<seg id="423">-Тоңсан, сен тоңған шығарсың?</seg>
<seg id="424">-Мумкін емес? – дейді бай.</seg>
<seg id="425">-Немене, көрмей тұрсың ба?!</seg>
<seg id="426">- Көрмейтін несі бар?</seg>
<seg id="427">-Мәселе сонда.</seg>
<seg id="428">Бір тесіктен кірген жел лып етіп екінші тесіктен шығып кетеді.</seg>
<seg id="429">«Шіркін, мынаның ішігін бір қолыма түсірсем!» - деп армайды Алдар көсе.</seg>
<seg id="430">- Ішігіңді маған сатсаңшы? – дейді бай.</seg>
<seg id="431">Сатпаймын. Мен онсыз үсіп өлемін!</seg>
<seg id="432">Үсіп өлмейсің.</seg>
<seg id="433">Оның орнына мен саған өз ішігімді беремін.</seg>
<seg id="434">Ол да сондай жылы.</seg>
<seg id="435">Алдар Көсе оның ұсынысын құлағына да ілмеген кісідей байға жоғарыдан қарайды.</seg>
<seg id="436">Бірақ екі көзі байдың түлкі ішігінде.</seg>
<seg id="437">- Ішігімді де берейін, үстіне ақша қосайын,</seg>
<seg id="438">Маған ақшаның қажеті жоқ.</seg>
<seg id="439">Ақша орнына атыңды берсең, ойланып көрер едім.</seg>
<seg id="440">Қуанғаннан бай бірден келісе кетеді.</seg>
<seg id="441">Ішігін шешіп, астындағы атын түсіп береді.</seg>
<seg id="442">Алдар Көсе байдың ішігін киіп, жүйрігіне мініп, ысқырған желмен жарыса жөнеледі.</seg>
<seg id="443">Жылдар өтіп жатты.</seg>
<seg id="444">Сарсенбай Алтын қызбен жұбы жазылмай ауылда тұрды.</seg>
<seg id="445">Еңбек етсе де, дем алса да бірге болып, қуанышты да, қайғыны да бірге бөлісті.</seg>
<seg id="446">Бұл маңайда Сарсенбайға тең келер батыл жігіт, жер жүзінде Алтын қызға тең келер көрікті де мейірімді қыз болмапты.</seg>
<seg id="447">Ер жетіп есейе келе, екеуі үйленіп, одан да бақытты өмір сүреді.</seg>
<seg id="448">Айлар өтіп, олар балалы болады.</seg>
<seg id="449">Ұлы әкесінің мақтанышына, анасының қуанышына айналады.</seg>
<seg id="450">Бір күні Сарсенбай жұмысын бітіріп, көк орай шалғында дем алып жатады.</seg>
<seg id="451">Баласы кеудесінде секіріп ойнап жүреді.</seg>
<seg id="452">Бақытқа басы айналған Сарсенбай шаттана күліп, қасында отырған Алтын қызға</seg>
<seg id="453">Міне, мен бала кезімде керуен сарайдың саудагерінен бір тиынға сатып алған түсім орындалды.</seg>
<seg id="454">Халайық, қарандар: мен ең асыл – қасиетті туған жерімнің төрінде жатырмын.</seg>
<seg id="455">Жанымда – асыл жарым, сүйікті Алтын қызым.</seg>
<seg id="456">Кеудемде айдай жарық балам, тұңғышым ойнап жүр.</seg>
<seg id="457">Дәл осы сәтте қандай хан болса да маған қызыға алады.</seg>
<seg id="458">Хан қызын ең епті жігітке бергісі келеді деген хабар ен даланы шарлап кетті.</seg>
<seg id="459">Хан ордасына дүниенің төрт бұрышынан жігіттер ағылып жатты.</seg>
<seg id="460">Жолға бір үйдің үлкені мен ортаншысы да жинала бастайды.</seg>
<seg id="461">Кенже інісі де ағаларынан қалмай, барғысы келеді, бірақ оның екі үлкен ағалары оны алғысы келмейді.</seg>
<seg id="462">-Саған не жоқ, ақымақ! – деп олар кіші інісіне айтады.</seg>
<seg id="463">Сонымен, кенже ұл үйде қалады.</seg>
<seg id="464">Ол аттың қылын тауып алады және оны тұтатады.</seg>
<seg id="465">Қара сәйгүлік ат алдында бірден пайда болады.</seg>
<seg id="466">Кенже ұл ат тоқымында жатқан қымбат көйлекті киіп алып, аиқа қамшы басып, шаба жөнеледі.</seg>
<seg id="467">Әп - сәтте ағаларын қуып жетіп, ордаға да жетеді.</seg>
<seg id="468">Хан жеті үйді бірінің үстіне бірін қойып, ең жоғарғысының терезесі алдына қызын отырғызып қойыпты.</seg>
<seg id="469">Хан қызына жүзік беріп, халыққа былай деп хабарлайды: “Менің қызымның қолындағы жүзікті кімде-кім алатын болса, сол менің күйеу балам болады.”</seg>
<seg id="470">Ханның қызы оның саусағына жүзіткі тағып, ешкім көріп, ұрлап қоймайтындай етіп байлап ал деп тапсырады.</seg>
<seg id="471">Үйлену тойдың болатын күні де келеді.</seg>
<seg id="472">Тойға бүкіл жұрт жиналады.</seg>
<seg id="473">Жұрт жүзіктің кімде екендігін іздей бастайды.</seg>
<seg id="474">Қанша іздесе де, таба алмайды.</seg>
<seg id="475">Сонда хан қызы кенже ұлды да шақыруды бұйырады.</seg>
<seg id="476">Ол алба-жұлба киіммен, саусағы шүбірекпен байланған түрде келеді.</seg>
<seg id="477">Жігіт шүбіректі алып тастап, ханға жүзікті көрсетеді.</seg>
<seg id="478">Сөйтіп, хан оған қызын береді.</seg>
<seg id="479">Жігітке тістерін ақситып құба жалды кәрі қос қасқыр жақындай түседі.</seg>
<seg id="480">-Мынау сіздің қызыңыздың күйеу жігіті! –деп түсіндірді сары қасқыр.</seg>
<seg id="481">Оның жылқыларының етін қыстай жеп шыққансыз.</seg>
<seg id="482">Мұны естіген кәрі қасқырлар тынышталып, орындарына қайта жайғасады.</seg>
<seg id="483">Сары қасқыр жігітті үшінші апанға алып келеді.</seg>
<seg id="484">Бұл жерде тағамдардың алуан түрінен дастархан жайылып тұр екен.</seg>
<seg id="485">-Дәмін тат! – дейді сары қалындық-қасқыр.</seg>
<seg id="486">Кешке қарай ол төсек салып, жігітті жалғыз қалдырады.</seg>
<seg id="487">Біраз уақыт өтісімен көрікті ақ қалындық-қасқырмен бірге оралады.</seg>
<seg id="488">-Мынау сенің қалындығын!-дейді де, шығып кетеді.</seg>
<seg id="489">Сол сәтте ақ қалындық-қасқыр терісін лақтырып тастап, жас жігіт алдында ауызбен айтып жеткізе алмайтындай сұлу қызға айналады.</seg>
<seg id="490">Бір солдат жолда батыл адымдап келе жатты.</seg>
<seg id="491">Оның арқа қоржыны, бүйірінде асынған қылышы бар.</seg>
<seg id="492">Ол соғыстан келе жатқан.</seg>
<seg id="493">Жолда ол кәрі мыстан кемпірді кездестіреді.</seg>
<seg id="494">Оның түрі сондай қорқынышты, сүйкімсіз болды.</seg>
<seg id="495">– Қайырлы күн, солдат! – дейді мыстан.</seg>
<seg id="496">Мыстан оған жақын маңдағы ағашты көрсетеді.</seg>
<seg id="497">Егер сіз мына биік ағаштың ұшар басына өрмелеп шықсаңыз, үңірейген қуысты көресіз.</seg>
<seg id="498">Сіз қуыстан қарағанда ағаштың іші үлкен үңгір екенін байқайсыз.</seg>
<seg id="499">Ол үңгірде үш бөлме бар.</seg>
<seg id="500">Әр бөлмеде бір-бір алып сандық және оны күзететін иттер бар.</seg>
<seg id="501">Мен сізге өз алжапқышымды иттерді соған отырғызу үшін беремін.</seg>
<seg id="502">Сіз сандықтағы ақшаны ала аласыз.</seg>
<seg id="503">Ал маған сол жерде қалған оттығымды әкеп беріңіз.</seg>
<seg id="504">Мен сіздің беліңіздің айналасында арқан байлаймын.</seg>
<seg id="505">Сіз мені шақырғанда мен сізді қайтадан шығарып аламын.</seg>
<seg id="506">“Мен бұл ағаштың тереңдігінде не істеймін?”, - деп солдат білгісі келеді.</seg>
<seg id="507">“Ақша алу”, - деп мыстан кемпір айтады.</seg>
<seg id="508">Тыңдаңыз.</seg>
<seg id="509">Сіз ағаш түбіне жеткенде, сіз өзіңді үлкен залда екенін көресіз.</seg>
<seg id="510">Сол жерде өте жарық, өйткені жүзден аса шамдар жанып тұрады.</seg>
<seg id="511">Жарық арқылы сіз үш есікті көресіз.</seg>
<seg id="512">Әрбір есіктің өзінде кілті бар, сонымен сіз олардың барлығын аша аласыз.</seg>
<seg id="513">Егер бірінші бөлмеге кірсеңіз, сіз еденнің ортасында үлкен сандықты көресіз.</seg>
<seg id="514">Онда ит отырады және оның көздері табақтай үлкен.</seg>
<seg id="515">Бірақ, ол үшін уайымдама.</seg>
<seg id="516">Мен сізге өзімнің көк торлы алжапқышымды еденге жаю үшін беремін.</seg>
<seg id="517">Сол итті ұстап ал және оны менің алжапқышыма отырғыз.</seg>
<seg id="518">Содан кейін, сіз сандықты аша аласыз және одан сіз қалағандай ақша данасын ала аласыз.</seg>
<seg id="519">Олардың барлығы мыстан болады.</seg>
<seg id="520">Егер сізге күміс жақсырақ жарасымды десеңіз, онда келесі бөлмеге барыңыз.</seg>
<seg id="521">Онда ит отырады және оның көздері диірмен дөңгелегіндей үлкен.</seg>
<seg id="522">Бірақ, ол үшін қайғырма.</seg>
<seg id="523">Қалтаңызды күміспен ауыстырып жатқанда, итті менің алжапқышыма отырғызыңыз</seg>
<seg id="524">Мүмкін сіз алтын болағанын қалайсыз.</seg>
<seg id="525">Сіз істей аласыз, сіз білесіз.</seg>
<seg id="526">Егер сіз үшінші бөлмеге барсаңыз, онда сіз таси алатындай барлық алтынды бола аласыз.</seg>
<seg id="527">Тек бір бөгет болады, сандық-ақша үстінде ит отырады.</seg>
<seg id="528">Оның әрбір көзі Копенгагендегі домалақ мұнарадай.</seg>
<seg id="529">Бірақ сіз ешқашан оның қаншалықты қорқынышты екенініне назар аударыңыз.</seg>
<seg id="530">Тек оны менің алжапқышыма отырғызыңыз және ол сізге ешқандай зиян тигізбейді.</seg>
<seg id="531">“Бұл маған жарайды”, - деп айтады солдат.</seg>
<seg id="532">Бірақ сіз, кәрі мыстан кемпір, барлығынан нені аласыз?</seg>
<seg id="533">Менің жорамалдауымша сіз өзіңіздің бөлігіңізді қалайтын шығарсыз.</seg>
<seg id="534">“Жоқ, шын мәнінде”, - деп айтты мыстан кемпір.</seg>
<seg id="535">Мен оның тиынын да қаламаймын.</seg>
<seg id="536">Мен сізге ескі оттығымды алып келіңіз дедім.</seg>
<seg id="537">Менің әжем ол соңғы рет сол жерге түскенде ұмытып кеткен.</seg>
<seg id="538">"Жақсы," - деп айтты солдат.</seg>
<seg id="539">Жіпті менің айналамда байлаңыз.</seg>
<seg id="540">"Мұнда ол," "және мұнда менің көк торлы алжапқышым" деп айтты мыстан кемпір.</seg>
<seg id="541">Солдат ағаштағы қуысқа көтеріледі.</seg>
<seg id="542">Ол мыстан кемпір айтқандай, жүз шамдар жанып тұрған үлкен залға түседі.</seg>
<seg id="543">Ол бірінші есікті ашады.</seg>
<seg id="544">Ух!</seg>
<seg id="545">Онда көздері табақтай оған қараған ит отырды.</seg>
<seg id="546">“Сен өзі парасатты азаматсың” , - деп айтты солдат.</seg>
<seg id="547">Ол оны мыстан кемпірдің алжапқышына жылжытып, оның қалтасы көтере алатындай мыс тиындарды алды.</seg>
<seg id="548">Ол сандықты жауып, үстіне қайта итті қойды.</seg>
<seg id="549">Әттеген - ай, әттеген - ай!</seg>
<seg id="550">Онда көздері диірмен дөңгелегіндей ит отырды.</seg>
<seg id="551">Сен маған былай қарама.</seg>
<seg id="552">Солдат оны мыстан кемпірдің алжапқышына отырғызады.</seg>
<seg id="553">Ол шетіне дейін толған күміс сандықты көргенде, ол барлық мыс тиындарды лақтыра салып, қалтасын және арқа қоржыны екеуін де тек күміспен толтырады.</seg>
<seg id="554">Одан кейін ол үшінші бөлмеге барды.</seg>
<seg id="555">Ой, не деген жан түршігерліктей көрініс!</seg>
<seg id="556">Шынымен де итте көзі Дөңгелек мұнара сияқты үлкен болған.</seg>
<seg id="557">Ол оларды домалатқанда, олар дөңгелек сияқты бұралды.</seg>
<seg id="558">"Қайырлы кеш" деп айтады солдат және ол бұрын ешқашан көрмеген итке сәлем береді.</seg>
<seg id="559">Бірақ, екінші қарағанда ол «Бұлай жасауға болмайды» деп өзі ойлаған.</seg>
<seg id="560">Сонымен, ол итті еденге көтереді және сандықты ашып жібереді.</seg>
<seg id="561">Не деген көрініс!</seg>
<seg id="562">Мұнда алтын болды және</seg>
<seg id="563">Ол барлық Копенгагенді сатып ала алады.</seg>
<seg id="564">Ол әлемдегі барлық торттарды, барлық қалайы солдаттарды, қамшыны және ат әткеншектерді сатып ала алды.</seg>
<seg id="565">Иә, мұнда шын ақша болды!</seg>
<seg id="566">Солдат қысқа мерзімде оның қалтасына және арқа қоржынына тығып қойған барлық күміс тиындарды шығарып, олардың орнына алтынды салды.</seg>
<seg id="567">Иә, сэр, ол оның қалтасы, оның арқа қоржыны, оның бас киімі және оның аяқ киімі толғанша алтын салып алады.</seg>
<seg id="568">Енді ол өте бай.</seg>
<seg id="569">Итті қайта сандық үстіне орнына қойғаннан кейін, ол есікті ұрады және ағаштағы қуыс арқылы шақырады:</seg>
<seg id="570">Қазір мені шығар, мыстан кемпір.</seg>
<seg id="571">– Оттықты алдың ба? – деп сұрайды мыстан кемпір.</seg>
<seg id="572">“Әттеген-ай,оттық”, - деп солдат айғайлайды.</seg>
<seg id="573">Менің басымнан шығып кетті.</seg>
<seg id="574">Ол оны алып келгенде, мыстан кемпір оны суырып алады.</seg>
<seg id="575">Онда ол үлкен жолда оның қалтасы, аяқ киімі, арқа қоржыны және бас киімі алтынмен толы тұрады.</seg>
<seg id="576">Оттықпен не істемексің? Деп ол мыстан кемпірден сұрайды.</seg>
<seg id="577">“Онда сенің шаруаң болмасын!” – деп жауап қайтарады ол.</seg>
<seg id="578">– Қалтаң толы алтын, байлыққа белшеңнен батырдым, сонымен оттығымды өзіме қайтар!</seg>
<seg id="579">“Жөнсіздік”, - деді солдат.</seg>
<seg id="580">Егер сен маған онымен не істейтінінді айтпасаң, мен менің қылышымды аламын да, сенің басыңды шабамын.</seg>
<seg id="581">"Мен қаламаймын" мыстан кемпір оған айғайлады.</seg>
<seg id="582">Осылайша ол оның басын шапты.</seg>
<seg id="583">Сонда ол жатты!</seg>
<seg id="584">Ол оның барлық ақшасын оның алжапқышына байлап, оны иығына асып алып, оттықты қалтасына салып, қаладан аттанады.</seg>
<seg id="585">Бұл тамаша қала болды.</seg>
<seg id="586">Ол ең жақсы бөлмені ең жақсы қонақ үйде алады.</seg>
<seg id="587">Ол жеуді ұнататын барлық жақсы нәрселерге тапсырыс береді</seg>
<seg id="588">Келесі таңында, ол оған лайықты аяқ киімді және ең жақсы киімдерді сатып алады.</seg>
<seg id="589">Енді ол осындай сәнді джентльмен болып шықты.</seg>
<seg id="590">Адамдар оған олардың қаласының әсемдігі туралы, олардың патшасы туралы және оның қызы - сүйкімді Ханшайым туралы айтып береді.</seg>
<seg id="591">"Мен оны қайдан көре аламын?" деп солдат сұрайды.</seg>
<seg id="592">"Сіз оны көре алмайсыз," деп әркім айтады.</seg>
<seg id="593">Ол биік мұнаралы, мыстан соғылған үлкен қорғанда, барлық қабырғалар мен мұнаралардың ішінде тұрады.</seg>
<seg id="594">Тек Патша ғана кіре алады немесе шыға алады, өйткені Ханшайым қарапайым солдатқа тұрмысқа шығады деп болжамдалған.</seg>
<seg id="595">Мен ондай аруды көруге тиіспін», – деп ойлайды солдат.</seg>
<seg id="596">Бірақ ханшайымның сарайына енудің жолы жоқ еді.</seg>
<seg id="597">Енді ол көңілді өмір сүрді.</seg>
<seg id="598">Ол ақшасын күнде жұмсады.</seg>
<seg id="599">Оның өзінің тамаша бөлмесін шатырдың астында тұру үшін көшуге мәжбүр болды.</seg>
<seg id="600">Достарының біреусі де оны көруге келмеді.</seg>
<seg id="601">Бірде кешкісін ол қараңғыда шырақ сатып алуға да ақшасы жетпей отырады.</seg>
<seg id="602">Ол кенеттен оттықты еске алады.</seg>
<seg id="603">Ол оттықты алып шығады және ол оны ұшұан шақпақты ұрғанда, оның есігі ашылды және онда ағаш астында болған ит тұрды.</seg>
<seg id="604">Бұл көзі табақшадай үлкені болды.</seg>
<seg id="605">«Не бұйырасыз, мәртебелі мырзам?» деп сұрайды ит.</seg>
<seg id="606">“Бұл не?” - деп сұрайды солдат.</seg>
<seg id="607">Менде нені қалайтынды орындайтын оттық түрі бар ма?</seg>
<seg id="608">«Маған ақша әкел» деп бұйырады итке.</seg>
<seg id="609">Ит жоғалып кетеді.</seg>
<seg id="610">Ол оның ауызы толы ақша қаппен қайтып келеді.</seg>
<seg id="611">Енді солдат онда қандай тамаша оттық бар екенін білді.</seg>
<seg id="612">Бір ұрғанда, мыс тиындар бар сандық бөлмесінен ит болатын.</seg>
<seg id="613">Екі ұрғанда, күмісі бар ит келетін.</seg>
<seg id="614">Үш ретте алтынды қорғайтын ит келетін.</seg>
<seg id="615">Осылайша солдат қайтадан оның әдемі жайлы бөлмесіне қайтады.</seg>
<seg id="616">Солдат сәнді киімде жүрді.</seg>
<seg id="617">Жоғалып кеткен достары да қасынан табылып, сый-құрметтерін аямайды.</seg>
<seg id="618">Содан кейін онда ой туындайды: “Ханшайымды көру үшін ешкім ешқашан оны көрмеген таңырқарлық жағдай емес пе?”</seg>
<seg id="619">Олар оның өте әдемі екенің айтты, бірақ оның ұзақ уақыт бойы соншама көп мұнарамен қорғалған мыс қамалда отырудың несі жақсы?</seg>
<seg id="620">Неліктен мен оны көре алмаймын?</seg>
<seg id="621">Менің оттығым қайда?</seg>
<seg id="622">Ол оттық ұрды, сонда табақшадай көзі үлкен ит келді.</seg>
<seg id="623">“Бұл, әрине кеш”, – деп айтты солдат.</seg>
<seg id="624">Іс жүзінде түн ортасы.</seg>
<seg id="625">Бірақ мен ханшайымды бір сәтке көргім келеді.</seg>
<seg id="626">Ит көзден ғайып болады, сәлден соң ханшайымды арқалап жетіп келеді.</seg>
<seg id="627">Ол маужырап ұйықтап жатты және оның ханшайым болғанын барлығы көре алатын еді.</seg>
<seg id="628">Солдат оны көргенде оның асқан сұлулығына тәнті болып, бетінен сүйіп алады.</seg>
<seg id="629">Ит Ханшайымды арқалап, өз үйіне апарады.</seg>
<seg id="630">Ертеңгісін патша мен патшайым шай ішіп отырғанда, ханшайым түнде қызық түс көргенін айтады.</seg>
<seg id="631">Ол иттің арқасына мінді және солдат оны сүйді.</seg>
<seg id="632">“Өте қызық түс көріпсің”, – деп айтады патшайым.</seg>
<seg id="633">Келесі түні олар шын-өтірігін білу үшін қыздың қасына бір күтуші әйелді отырғызады.</seg>
<seg id="634">Солдат әдемі ханшайымды тағы да көргісі келеді, сонымен түн ортасында екінші бөлмедегі ит келіп, ханшайымды қаншалықты тез жүгіре алатындай алып кетеді.</seg>
<seg id="635">Күтуші кәрі әйел ұрының ізін байқап, соңына түседі.</seg>
<seg id="636">Ол үлкен үй ішіне кіріп жоғалып кеткенде, ол “Енді мен бұл қайда екенің білем” деп ойлайды және кірген үлкен үйдің қақпасына бормен айқыштап сызып, белгі салып кетеді.</seg>
<seg id="637">Күтуші әйел сарайға қайта оралып, төсегіне жатқаны сол еді, қызды арқалап ит те жетеді.</seg>
<seg id="638">Бірақ ит қақпадағы айқыш сызықты байқап қалады.</seg>
<seg id="639">Ол бормен қаладағы барлық үйлердің қақпасын сызып шығады.</seg>
<seg id="640">Мұнысы асқан тапқырлық болды, өйткені кәрі әйел дұрыс есікті барлық дұрыс емесін белгіленгеннен айыра алмайды.</seg>
<seg id="641">Таңертең қызын ұрлап әкетіп жүрген ұрыны ұстап алып, жазалау үшін патша мен патшайым күзетшілерін ертіп, күтуші әйелдің соңынан жүріп отырады.</seg>
<seg id="642">“Мұнда ол”, - деп патша алғашқы белгіленген есікті көргенде айтады.</seg>
<seg id="643">Жоқ, менің қымбаттым.</seg>
<seg id="644">“Мұнда ол”, - деп келесі есікке қарап тұрған патшайым айтады.</seg>
<seg id="645">“Анда бірі, мұнда бірі және басқа бірі” деп барлығы айтады.</seg>
<seg id="646">Олар барлық жерден қарағанда, олар болмен белгіленген белгіні көрді, сондықтан олар іздеуден бас тартады.</seg>
<seg id="647">Ол жібек матадан дорба тігіп, оның түбін сөгіп қояды.</seg>
<seg id="648">Дорбаға сұлы дәндерін салып, оны ұйқыға жатар кезде ханшайымның мойнына асады.</seg>
<seg id="649">Түн ортасында үшінші бөлмедегі ит келіп, сұлу қызды дегбірсіздене күтіп отырған солдатқа арқалап ала жөнеледі. Солдат ханшайымға ессіз ғашық болып, оған үйлену үшін ханзада болуды армандап жүрген еді.</seg>
<seg id="650">Бұл жолы бадырақ көз ит ханшайымды солдаттың үйіне әкелгенде дорбадан төгілген дәндерді байқамайды.</seg>
<seg id="651">Келесі күні таңертең патша мен патшайым шашылған дәннің ізіне түсіп, қыздарының барған үйін жаңылыспай тауып алады.</seg>
<seg id="652">Олар солдат ұстап алады және оны түрмеге қамайды.</seg>
<seg id="653">Түрменің іші қараңғы әрі суық болатын.</seg>
<seg id="654">– Сені ертең дарға асамыз!</seg>
<seg id="655">Таңертең солдат түрменің темір тормен бекітілген терезесінен қала адамдарының өзін қалай дарға асқанын көруге асығып, жиналып жатқанын байқайды.</seg>
<seg id="656">Ол патша жауынгерлері де барабан соғып, адымдап келе жатқанын естиді.</seg>
<seg id="657">Жүгіріп жүрген адамдардың ішінен ол қолтығына етік қыстырып, жанталаса жүгіріп бара жатқан етікшінің көмекшісі көрінеді.</seg>
<seg id="658">Асығып келе жатқан оның аяғындағы тері шәркейінің бірі шешіліп қалып, ұшып кетеді, шәркей солдат отырған түрме терезесінің алдына кеп топ ете түседі.</seg>
<seg id="659">Мен осында болғанша, ештеңке болмайды.</seg>
<seg id="660">Егер менің үйіме барып, оттығымды алып келсең, мен саған шәркейіңді қайтарамын, әрі төрт алтын тиын беремін.</seg>
<seg id="661">Етікші бала жанұшыра жүгіріп барып, оттықты солдатқа әкеп береді.</seg>
<seg id="662">Үлкен дар ағашы қаланың сыртына құрылыпты.</seg>
<seg id="663">Сол жерге қара құрым халық жиналған.</seg>
<seg id="664">Патша мен патшайым төрешілер мен патша көмекшілерінің алдындағы тақта отыр екен.</seg>
<seg id="665">Қылмыскерді жазалардың алдында оның соңғы сөзін орындау – бұзылмас дәстүр!</seg>
<seg id="666">Оның табак трубкасын шеккісі келеді.</seg>
<seg id="667">Солдат оттығын алып, үш рет ұрып қал ғанда алдына үш ит қатарласа тұра қалады.</seg>
<seg id="668">Онда біреуі табақшадай үлкен, біреуі диірмен дөңгелегіндей үлкен, біреуі Копенгагендегі домалақ мұнарадай үлкен көздері бар барлық үш ит тұрды</seg>
<seg id="669">Көмектес маған.</seg>
<seg id="670">“Мені дарға асудан сақтаңдар”, - дейді солдат.</seg>
<seg id="671">Бұл иттер қазыларды және барлық кеңесті кейбіреуін аяғынан, кейбіреуін мұрнынан алды және оларды сондай биікке дейін олар төмен түскенде олар быт-шыт болып сынатындай етіп лақтырады.</seg>
<seg id="672">“Болмайды!”, - деп Патша айғайлайды, бірақ ең үлкен ит оны және Патшайымды алады да және оларды басқаларының артынан тастайды.</seg>
<seg id="673">Солдат, біздің Патшамыз бол және біздің әдемі ханшайымға үйлен! –деп адамдар айғайлайды.</seg>
<seg id="674">Сөйтіп, жиналған қауым солдатты қолпаштап, патшаның күймесіне отырғызады</seg>
<seg id="675">Барлық үш ит күйменің алдына түсіп, алақайлап жүгіреді.</seg>
<seg id="676">Балалар ысқырып, солдаттар құрмет көрсетеді.</seg>
<seg id="677">Ханшайым мыс мұнарадан шығып, солдаттың жарына айналады.</seg>
<seg id="678">Үйлену тойы апта бойы жалғасады және бұрынғыдан үлкен көздері бар үш иттер де үстелге отырады.</seg>
<seg id="679">Суретшінің шеберханасы раушан гүлдерінің хош иісіне тұнып тұр. Бақта ағаштардың басын тербетіп жеңіл самал соғады. Жұпаргүлдің бас айналдырар хошы мен ақ ұлпа долана гүлінің білінер-білінбес нәзік иісін әкеледі.</seg>
<seg id="680">Парсы өрнегімен көмкерілген диванда, әдеттегідей, папиростың бірінен соң бірін бұрқыратып лорд Генри Уоттон жатқан еді. Ол балдай тәтті иіске балқып әрі күндей сары ракит бұтасын қызықтап жатқан-тын. Ракит бұтасының алтын түстес гүлдері күннің көзімен одан сайын шағылыса түседі, ал сәл тербетіліп тұрған бұталар осы бір төгілген күн түстес гүлдерді әрең көтеріп тұрғандай еді. Үлкен терезелерге ілінген жібек перделерге, арасында ұшып өтетін құстардың көлеңкелері алып самұрықтардың бейнесіндей түсіп өтеді, бұл көрініс жапон суреттерін еске түсіреді. Осы сәтте лорд Генри табиғатынан дәл бұлай жаралмаған дүниені қозғалыспен беруге тырысқан алыс Токиодағы сары түсті суретшілерді РОМАН есіне алды.</seg>
<seg id="681">Жайқалып өскен шөптің арасында ұшып жүрген, әлде гүл тозаңының үстінде бір қалыпты тұрып алған аралардың ашулы ызыңы өлі тыныштықты одан әрі толықтыра түскендей.</seg>
<seg id="682">Лондонның құмыққан шуылы мұнда алыста ойнап тұрған органның даусындай талықсып жетеді.</seg>
<seg id="683">Бөлменің ортасындағы мольбертте көз тоймайтын сұлу жігіттің портреті тұр, ал одан сәл әріректе, иә, атақты суретші Бэзил Холлуордтың өзі отыр. Оның осыдан бірнеше жыл бұрын аяқастынан шықпай қалуы Лондонның зиялы қауымы назарына бірден түскен еді, сөйтіп неше түрлі әңгімелер тарап кеткен болатын.</seg>
<seg id="684">Суретші керемет шеберлікпен салған портреттегі сұлу бозбалаға тамсана қараумен отыр, өз-өзіне риза болып отырғаны жымиысынан-ақ көрініп тұр.</seg>
<seg id="685">Бірақ, ол аяқ астынан атып тұрып, бетін алақанымен жаба қойды, бейне көз алдынан өтіп жатқан таң-тамаша түсі көзден ғайып болып кетпесе екен дегендей.</seg>
<seg id="686">– Бүл сенің ең үздік жұмысың, Бэзил, бар жұмыстарыңның ішіндегі ең теңдессізі, – деп қойды ақырын лорд Генри.</seg>
<seg id="687">– Мұны келесі жылы міндетті түрде Гровенордағы көрмеге жіберу керек.</seg>
<seg id="688">Академияға жіберу туралы ойлап та қажеті жоқ. Тым үлкен ғимарат әрі ол жерге кім көрінген келеді.</seg>
<seg id="689">Қашан келсең де адам құжынап жүреді, тіпті картиналарды еркін қызықтауға мүмкіндік жоқ, әйтпесе картиналардың көптігінен аяқ алып жүре алмайсың, адамдарға да қарауға мұршаң келмейді. Біріншісі тіпті жағымсыз, екіншісі одан өткен.</seg>
<seg id="690">Жоқ, бәрінен дұрысы – Гровенорға жіберу.</seg>
<seg id="691">– Ал мен бұл картинаны ешқайда жіберейін деген ойым жоқ, –деді суретші басын шалқалақтай сілкіп қап, бұл қылығына кезінде Оксфорд университетінде оқып жүргенде достары талай күлген. – Жоқ, бәрібір де ешбір көрмеге жібермеймін.</seg>
<seg id="692">Лорд Генри қабағын таңдана көтеріп, апиын қосылған папиросынан будақ-будақ шыққан көк түтінге көміліп отырған Бэзилге қарады.</seg>
<seg id="693">– Ешқайда жібермеймін?</seg>
<seg id="694">Неге?</seg>
<seg id="695">Бұл қайдан шыққан өнер, қарағым?</seg>
<seg id="696">Осы суретшілер қызық халық!</seg>
<seg id="697">Танымал болу үшін барын салады да, ал қолы жетсе болды, ауырсынып қалады.</seg>
<seg id="698">Қандай ақымақтық өзі! Сені әңгіме еткендері ұнамаса, ал мүлдем түк айтпағандары одан да жаман.</seg>
<seg id="699">Бұл портрет сені аспандағы айдан бір-ақ шығарады, Бэзил, Англиядағы көптеген жас суретшілерден жоғарылатып, кәрілердің қызғанышын оятатын болады, әрине, егер оларда бірдеңені сезіну қабілеті әлі де бар болса.</seg>
<seg id="700">– Білем, мүмкін күлерсің, – деді суретші, – бірақ, мен, шынында да, бұл суретті еш көрмеге қоя алмаймын...</seg>
<seg id="701">Мұнда менің өз бейнем тым жалаңаш күйде.</seg>
<seg id="702">Лорд Генри диванға жайланып жатып қарқылдап күлді.</seg>
<seg id="703">– Иә, бұның саған күлкілі боп көрінетінін білгем. Дегенмен, бұл нақ шындық.</seg>
<seg id="704">– Өз бейнем?</seg>
<seg id="705">Құдай ақы, Бэзил, сені осындай өркөкірек деп ойламап едім. Қара шашты, қатал жүзді сенімен мына суреттегі ақ жүзі көз қарықтырардай, нәзіктігі раушан гүліндей бозбала екеуіңнің араңнан ешқандай ұқсастық көріп тұрғам жоқ.</seg>
<seg id="706">Бэзил, түсінсеңші, ол Нарцисс, ал сен... Әрине, сенің көздерің терең ойлы, тағысын тағылар.</seg>
<seg id="707">Бірақ, сұлулық, нағыз сұлулық ойлылық бар жерде жоғалады.</seg>
<seg id="708">Тым биік ақылдың өзі ерекше құбылыс, сондықтан ол бет-әлпетті бұзады.</seg>
<seg id="709">Адам қалай ойлана бастаса болды, мұрны тыржиып, маңдайы ерекше жазылып, немесе тағы бірдеңелері шығып, бет-жүзін құбылтып, өзгеріп кетеді.</seg>
<seg id="710">Кез келген атақты оқымыстыға қарашы – қандай сүйкімсіз!</seg>
<seg id="711">Тек олардың қатарына біздің қадірменді пастырьларымыз ғана кірмейді, өйткені олар бастарына қандайда бір салмақ салмайды ғой.</seg>
<seg id="712">Епископ сексенге келсе де, он сегізде үйренгенін қайталай беруден танбайды, сондықтан да оның жүзі өз сұлулығын сақтап қалады.</seg>
<seg id="713">Суретіне қарағанда, сен атын айтпай жасырып отырған құпия досың тым әдемі сынды, демек, ол еш нәрсені ойламайтын адам болғаны ғой.</seg>
<seg id="714">Бұған әбден сенімдімін.</seg>
<seg id="715">Құдай әдейі оны суми болса да тым сұлу ғып жаратқан болар: гүл солған қыстың қақаған аязында көз қуанту үшін, ал аптаған ыстықта салқындау үшін.</seg>
<seg id="716">Жоқ, Бэзил, босқа алданбай-ақ қой, сен оған бір тамшы да ұқсамайсың.</seg>
<seg id="717">– Сен мені түсінбедің, Гарри, –деді суретші. – Бұл бозбала мен менің бет әлпетімде ешқандай ұқсастық жоқ екені белгілі.</seg>
<seg id="718">Мен мұны бәрінен де жақсы білем.</seg>
<seg id="719">Оған ұқсағым да келмейді менің.</seg>
<seg id="720">Сен иығыңды көтересің, сенбейсің бе?</seg>
<seg id="721">Ал мен шынымды айтып тұрмын.</seg>
<seg id="722">Сырт келбеті немесе рухы мінсіз адамдардың тағдырын тосып тұрған қатер болады. Тарихтан білетініміздей, корольдардың басын аяқастынан айналдырып, қате бастыратын қатерлер сынды.</seg>
<seg id="723">Бәрінен жақсысы – елден ерек болмау.</seg>
<seg id="724">Бұл әлемде бәрінен ақымақтар мен сүйкімсіздер озады.</seg>
<seg id="725">Олар өзгелердің шайқасына қарап отыра береді.</seg>
<seg id="726">Олардың маңдайына жеңістің тәтті дәмі мен жеңілістің ащы өксігін сезіну жазылмаған.</seg>
<seg id="727">Бәріне де солар сияқты өмір сүруі қажет болатын – ешқандай ашусыз, тып- тыныш, айналадағыларға бейжай күйде.</seg>
<seg id="728">Олар ешкімді су түбіне жібермейді, өздері де бітіспес жаудың қолынан өлуді білмейтіндер...</seg>
<seg id="729">Сен атақтысың әрі байсың, Гарри, менде ақыл мен дарын бар, өзі қандай болса да, Дориан Грейде сұлулық бар. Міне, құдайдың берген осы сыйы үшін біз қарыздармыз, кезі келгенде, оның ащы жасымыз аға отырып ақысын төлейтін боламыз.</seg>
<seg id="730">– Дориан Грей?</seg>
<seg id="731">А, аты солай екен ғой? – деп сұрады лорд Генри, Холлуордқа жақындап кеп.</seg>
<seg id="732">– Иә.</seg>
<seg id="733">Мен оның атын атамауды жөн көріп едім...</seg>
<seg id="734">– Неге?</seg>
<seg id="735">– Қалай түсіндірсем екен...</seg>
<seg id="736">Мен біреуді қатты жақсы көрсем, оның есімін атамағанды жөн көрем.</seg>
<seg id="737">Бұл мен үшін өзіме ең қымбат адамды бөлшектеп басқаларға үлестіру сияқты сезінем.</seg>
<seg id="738">Білесің бе, мен осыдан да жасырынып жүруге бейім боп алдым. Адамдардан жасырын жүру маған ұнайды.</seg>
<seg id="739">Қазіргі өмірдің өзіндік бір қызығы болса, ендігі қалғанының өзі осы шығар.</seg>
<seg id="740">Түкке тұрмайтын бір дүниенің өзі адамдардан жасырын ұстасаң болды, ең қызықты боп шыға келеді.</seg>
<seg id="741">Лондоннан басқа мекенге кетер болсам, қайда барарымды ешкімге айтпаймын.</seg>
<seg id="742">Айтсам болды, бар қызығы жоғалады.</seg>
<seg id="743">Келісемін, бұл күлкілі де шығар, бірақ бұл өміріме аз да болса да шаттық енгізеді.</seg>
<seg id="744">Сеніңше, бұл тіпті күлкілі әрине, солай ма?</seg>
<seg id="745">– Тіпті де олай емес, – деп дау айтты лорд Генри. – Тіпті де олай емес, қымбатты Бэзил!</seg>
<seg id="746">Сен менің үйленген еркек екенімді ұмытып барасың, ал отбасылық өмірдің бір қызығы болса, ол өтіріктің неше түрлісін айтудың шебері боп алу.</seg>
<seg id="747">Мен әйелімнің қайда, ал ол менің қайда жүргенімнен хабарсызбыз.</seg>
<seg id="748">Кездесе қалсақ; біз кейде ортақ таныстарымыздың үйінде кездесіп қаламыз, бір-бірімізге міз бақпастан-ақ өтірікті түр-түрімен соғамыз.</seg>
<seg id="749">Әйелім маған қарағанда шебер.</seg>
<seg id="750">Ол ешқашан жаңылмайды, ал мен үнемі жаңыла берем.</seg>
<seg id="751">Бірақ менің өтірігім ашылып қалған күннің өзінде ол маған ашулана қоймайды, ұрыс-керіс ашпайды.</seg>
<seg id="752">Кейде осыған қаным қараяды. Бірақ ол менің әпенділігіме күліп қойып қана отыра береді.</seg>
<seg id="753">– Өзіңнің отбасылық өмірің туралы осылай сөйлегеніңді жаным сүймейді, Гарри, – деді Бэзил Холлуорд, баққа шығатын есікке қарай жақындап. – Шын мәнінде, сенің мінсіз отағасы екеніңді мен жақсы білем, тек соны айтудан ұялатын шығарсың.</seg>
<seg id="754">Қызық адамсың сен!</seg>
<seg id="755">Ешқашан ақылға сыятын нәрсе айтпайсың, бірақ ақылға сыймайтын ештеңе жасамайсың.</seg>
<seg id="756">Сенің кекесіншілдігің тек бер жағың ғана.</seg>
<seg id="757">– Білем, ойыңдағыны айта бастасаң болды, елдің бәрі мұны өзімшілдік деп ұғады, әрі мұндайды олар жек көреді! – деді лорд Генри күліп. Жас жігіттер баққа шығып, жайқалған биік лавр ағашының саясындағы орындыққа жайғасты. Күн сәулесі суға малынып жылтырап тұрған жапырақтардың үстінде ойнақ салады.</seg>
<seg id="758">Шөп арасынан ақ дәстүргүлдердің бастары қимылдайды.</seg>
<seg id="759">Үй иесі мен қонақ біраз уақыт үнсіз отырды.</seg>
<seg id="760">Сосын лорд Генри сағатына көз салды.</seg>
<seg id="761">– Сонымен, өкінішке қарай, мен қайтатын уақыт та болды, Бэзил, – деді ол. – Бірақ кетпей тұрып, бір нәрсенің жауабын естіп қалайын деп едім.</seg>
<seg id="762">– Ол қандай жауап? – деп қайталап сұрады суретші, көзін көтерместен.</seg>
<seg id="763">– Ненің жауабы екенін өзің де жақсы білесің.</seg>
<seg id="764">– Жоқ, Гарри, білмеймін.</seg>
<seg id="765">– Жақсы, онда есіңе салайын.</seg>
<seg id="766">Дориан Грейдің портретін көрмеге не үшін жібермеуге шештің, соны түсіндірші.</seg>
<seg id="767">Тек шыныңды айт.</seg>
<seg id="768">– Мен саған шынымды айттым.</seg>
<seg id="769">– Жоқ.</seg>
<seg id="770">Сен маған бұл портретте, “өзімнің жан дүниемді толық ашқандаймын” дедің.</seg>
<seg id="771">Бірақ, бұл сандырақ қой!</seg>
<seg id="772">– Түсінші, Гарри, – Холлуорд лорд Гарридің көзіне тура қарады. – Суретші сүйіспеншілікпен жазған кез келген портрет – шын мәнінде, оның өзінің портреті, бұл тіпті де ол салған адамның ғана бейнесі емес.</seg>
<seg id="773">Кейіпкерді емес, өзінің жан дүниесін ашады суретші.</seg>
<seg id="774">Сондықтан, мен бұл сурет менің жан сырымды әлемге жайып сала ма деп қорқам. Сол үшін де көрмеге қойғым келмейді.</seg>
<seg id="775">Лорд Генри қарқылдап күліп жіберді.</seg>
<seg id="776">– Сонда ол қандай құпия? – деп сұрады ол.</seg>
<seg id="777">– Қоймадың ғой ақыры, жарайды, айтайын, – деп бастады әңгімесін Холлуорд, сәл кібіртіктеп.</seg>
<seg id="778">– Бастасаңшы енді? Шыдамым жетер емес, Бэзил, – деп қоймай қайталады лорд Генри, оның бас-аяғына барлай қарап.</seg>
<seg id="779">– Мұнда айтатын да бәлендей ештеңе жоқ, Гарри... Сенің мені түсінетініңе де күмәнім бар.</seg>
<seg id="780">Тіпті, сенуден де бас тартатын шығарсың.</seg>
<seg id="781">Лорд Генри тек мырс етті де, еңкейіп бір дәстүргүлді үзіп алды.</seg>
<seg id="782">– Мен не болса да түсінемін, күмәнданба, – деп қайталады ол қолындағы гүлдің алтын түсті өзегінен көз айырмай. – Ал сенгенде қандай, айтып тұрмын ғой, дүниеде не болмайды, таңданудың еш қажеті де жоқ.</seg>
<seg id="783">Кенеттен көтерілген жел ағаштың біраз гүлін жұлып әкетті; гүлдерін көтере алмай тұрған жұпаргүл бұталары ұйқыдағы тыныштықты бұза уілдей ән салып, толқып барып тоқтады.</seg>
<seg id="784">Қабырға жанында шегіртке шырылдайды. Көкшіл тұман түстес сүйрік қанаттарын тынымсыз қағып дәуіт ұшып өтті...</seg>
<seg id="785">Лорд Генриге Бэзилдің кеудесіндегі жұдырықтай жүрегінің дүрсілі естіліп тұрғандай көрінді, енді оның не айтатынын ойлап, демін ішіне тартты.</seg>
<seg id="786">– Сонымен, қалай айтсам екен... – деп бастады суретші, сәл үнсіздіктен соң. – Бір айдай бұрын мен леди Брендонның үйінде қонақта болғам.</seg>
<seg id="787">Біздерге, бейшара суретшілерге жабайы емес екенімізді көрсету үшін анда-санда елдің көзіне көрініп тұру міндет қой.</seg>
<seg id="788">Сенің фрак киіп, ақ мойынтақ тақса болды, тіпті биржа маклері де өркениетті адамға айналады деп айтқаныңдай.</seg>
<seg id="789">Брендонның үйінде мен бар әлем-жәлемді жапсырып алған, атақ пен байлыққа ие жесірлер мен бас ауыртар академиктермен он минуттай әңгімелесер-әңгімелеспегенім сол-ақ екен, ту сыртымнан біреудің қадалып қарап тұрғанын сезіп қалдым.</seg>
<seg id="790">Бұрылып қарап едім, міне, сонда ең алғаш рет Дориан Грейді көрдім.</seg>
<seg id="791">Жанарларымыз түйісіп қалды, денем тітіркеніп кетті.</seg>
<seg id="792">Бойымды түсініксіз қорқыныш билеп алды, сол сәтте алдымда мен үшін соншалықты қымбат адам тұрғанын сездім. Егер оның ықпалында кетсем, рухымды, тіпті өнерімнің өзін түгелімен өзіне сіңіріп алатынын білдім.</seg>
<seg id="793">Ал мен өмірімде қандайда бір нәрсеге тәуелділіктен қашамын.</seg>
<seg id="794">Генри, сен менің қандай еркін адам екенімді жақсы білесің.</seg>
<seg id="795">Мен қашанда өз жаныма өзім қожайын боп үйренген адаммын... қалай дегенмен де, Дориан Грейді кездестіргенге дейін.</seg>
<seg id="796">Бірақ мынау, қалай түсіндірсем екен...</seg>
<seg id="797">Ішкі түйсігім, алдымда өмірімді үлкен өзгеріске түсіретін бірдеңенің болатынын айтып тұрды.</seg>
<seg id="798">Тағдыр маған адам жаны білмеген қуаныштар сыйлап, сонымен қатар жан шыдатпас қасіретін де көп күттірмейтінін сездім.</seg>
<seg id="799">Жан дүниемнің бір суып, бір ысығаны сонша, қорыққанымнан кетуге бел буып, есікке бет алдым.</seg>
<seg id="800">Қорқыныштан аяғымның есікке қарай өз-өзінен қалай сүйрей жөнелгенін де сезбедім.</seg>
<seg id="801">Әрине, қашып құтылуға тырысу жақсы нәрсе емес. Шындығын айтқанда...</seg>
<seg id="802">– Ар мен қорқақтық, шын мәнінде, Бэзил, бір нәрсе.</seg>
<seg id="803">“Ар”– қорқақтықтың ресми атауы, бар болғаны сол ғана.</seg>
<seg id="804">– Сенбеймін, Гарри, мені.ше, бұған сенің өзің де сенбейтіндейсің...</seg>
<seg id="805">Қысқасын айтқанда, неге екенін білмеймін, – мүмкін өркөкіректіктен болар, қандай екенімді білесің ғой, есікке қарай беттедім.</seg>
<seg id="806">Бірақ, дәл шығардың алдында, әрине мені леди Брендон ұстап алды.</seg>
<seg id="807">“Тым ерте қашып бара жатқан жоқсыз ба, мистер Холлуорд?” – деп айғай салды ол.</seg>
<seg id="808">Оның даусының қандай ащы екенін менсіз де білесің!</seg>
<seg id="809">– О, енді ше! Ол нағыз тауыстық өзі, бірақ оның сұлулығынсыз, – деп іліп әкетті лорд Генри, қолындағы дәстүргүлді салалы тынымсыз саусақтарымен жұлмалай түсіп.</seg>
<seg id="810">– Сол жолы одан қашып құтыла алмай қалдым.</seg>
<seg id="811">Сосын ол мені мәртебелері бірінен-бірі асқан, кеуделері медальдарға толы қонақтарымен, одан кейін бастарына шошайтып әшекей тәж киіп алған қонақтарымен таныстыра бастады.</seg>
<seg id="812">– Бәріне мені, бір-бірімізді көріп тұрғанымыз екінші рет қана болып тұрғанына қарамастан, – ең жақын достарымның бірі деп айтып шықты. Байқауымша, өз-өзінен мені атақты достарынан құралған топтамасының тізіміне енгізіп қойса керек.</seg>
<seg id="813">Ұмытпасам, сол кезде менің бір картинам елге танымал болып жүрген кез-тін, әйтеуір бір арзанқол газеттерде ол туралы үздіксіз жазылғаны есімде, ал қазіргі заманда бұлай болды дегенше, тарихта атың қалды дей берсең де болады.</seg>
<seg id="814">Сөйтіп жүргенде, күтпеген жерден, бір көргеннен жүрегімді астан-кестең етіп жіберген бағанағы бозбаламен бетпе-бет кеп қалдым.</seg>
<seg id="815">Оның жақын келгені сонша, тіпті біз соқтығысып қалдық.</seg>
<seg id="816">Тағы да көздеріміз түйісіп қалды.</seg>
<seg id="817">Сол сәтте-ақ, леди Брендоннан бізді таныстыруды өтіндім.</seg>
<seg id="818">Қалай дегенмен де, бұның еш қатысы жоқ та шығар, себебі бізді таныстырмаса да бәрібір тілдесіп кетер едік деп ойлаймын.</seg>
<seg id="819">Мен бұған сенімдімін.</seg>
<seg id="820">Тура осыны кейінірек Дорианның өзі де айтты.</seg>
<seg id="821">Ол да, бізді кездестірген жай ғана жағдай емес, тағдырдың өзі екенін бірден сезіпті.</seg>
<seg id="822">– Ал леди Брендон осы бір сұлу бала туралы не деді? – деп сұрады лорд Генри. – Оның адамды таныстырғанда бүкіл ғұмыры туралы тез арада баяндап өтетін мәнерін мен жақсы білем.</seg>
<seg id="823">Бірде оның мені түрінен адам шошитын, кеудесі ленталар мен ордендерден көрінбей кеткен қатал бір шалдың алдына таныстыруға әкеле жатып, жол бойы өткен өмірін өзі де ұмытып қалған шалдың қыр-сырын құлағыма тақап айта жөнелгені бар, бірақ оның бұндай сыбырын, әдетте бүкіл қонақтар естиді.</seg>
<seg id="824">Сөйтіп одан әрең қашып құтылғаным бар.</seg>
<seg id="825">Мен қандай да біреудің көмегінсіз-ақ адамдарды тануды ұнатам.</seg>
<seg id="826">Ал леди Брендон өз қонақтарын бейнебір аукциондағы сатылымда бір салғаннан-ақ сатып жіберуге дайындалған заттай суреттей жөнеледі, олар жөнінде не айтылмасты айтады, не болмаса естігің келмейтін дүниеден өзге ештеңе айтпайды.</seg>
<seg id="827">– Байғұс леди Брендон!</seg>
<seg id="828">Сен оған тіпті қаталсың ғой,Гарри, – деді Холлуорд.</seg>
<seg id="829">– Қымбаттым менің, ол өз үйін “салонға” айналдырам деп ойлады, ал шын мәнінде мейрамханадан аса алмады.</seg>
<seg id="830">Ал енді сен маған ол туралы не деп айт дейсің?</seg>
<seg id="831">– Жә, қойшы соны, одан да Дориан Грей туралы не дегенін айтшы?</seg>
<seg id="832">“Тамаша балақай... біз, оның байғұс шешесі екеуміз айырылмас достар болғанбыз...</seg>
<seg id="833">Немен айналысатынын ұмытып қалыппын...Айтпақшы, ештеңемен айналыспайды... Аһ, ұмытып барады екем ғой, рояльда ойнайтын... әлде скрипкада ма, қымбатты мистер Грей?”</seg>
<seg id="834">Екеуміз де күлкіден жарылардай болдық, осылай тез тіл табысып кеттік.</seg>
<seg id="835">– Иә, достық дегеннің күлкіден басталғаны дұрыс-ақ, ал солай аяқталса жақсы ғой, – деп қосты лорд Генри, тағы бір гүлді үзіп алып жатып.</seg>
<seg id="836">Холлуорд басын шайқады.</seg>
<seg id="837">– Сен нағыз достықтың не екенін білмейсің, Гарри, – деді ол ақырын ғана. – Сен тіпті нағыз өшпенділіктің де не екенінен хабарсызсың.</seg>
<seg id="838">Сен бәріне жақсы қарайсың, ал бәрін жақсы көру деген – ешкімді жек көрмеумен бірдей. Саған бәрі бірдей.</seg>
<seg id="839">– Сенің маған бұлай кінә тағатындай жөнің жоқ! – деп қарсыласты лорд Генри. Шляпасын желкесіне ысырып қойып, ол жаздыгүнгі аспанда қалқып бара жатқан көгілдір бұлттарға көз тастады, олар бейне төгілген жібектей жылжиды. – Иә, иә, тура солай, сен маған бұлай деп бекер айтасың!</seg>
<seg id="840">Мен сен айтқандай, барлығына бірдей қарамаймын.</seg>
<seg id="841">Ең жақын достарым ретінде сұлу адамдарды, таныс-білістікке жөндері түзулерді, ал жаулассам тек ең ақылдыларымен ғана жауласам.</seg>
<seg id="842">Бәрінен де жауды дұрыс таңдай білу керек.</seg>
<seg id="843">Олардың бәрі ойдың адамдары –барынша ақылды, әрі мені қарсылас ретінде бағалай алады.</seg>
<seg id="844">Сен менің бұл таңдауларым тек өркөкіректік қана дерсің?</seg>
<seg id="845">Не десең де, бәлкім, бұнда да бір шындық бар шығар.</seg>
<seg id="846">– Мен солай ойлаймын, Гарри.</seg>
<seg id="847">Сонда сеніңше, мен саған жақын дос емес, жай ғана таныс адам боп шықтым ғой?</seg>
<seg id="848">– Қымбатты Бэзилім менің, сен мен үшін жай ғана “таныс адамнан” әлдеқайда артықсың.</seg>
<seg id="849">– Әрі жақын дос та емеспін бе?</seg>
<seg id="850">Демек, туғаның сияқты біреумін ғой, солай ма?</seg>
<seg id="851">– Жо-жоқ!</seg>
<seg id="852">Мен бауырларымды емешегім үзіліп жақсы көре қоймаймын.</seg>
<seg id="853">Үлкен ағам қайтсе де өлер емес, ал інілерім тек осымен ғана айналысып келеді.</seg>
<seg id="854">– Гарри! – деп тоқтатты оны Холлуорд қабағын түйіп.</seg>
<seg id="855">– Достым, мен қалжыңдап тұрмын ғой.</seg>
<seg id="856">Бірақ, шынын айтсам, өз туыстарымды суқаным сүймейді.</seg>
<seg id="857">Бұлай болуы, біз өзімізге ұқсайтын адамдардың кемшіліктерін көтере алмайтындықтарымыздан шығар.</seg>
<seg id="858">“Жоғары таптың ақаулары” деп, оларды сынап-мінейтін ағылшын демократтарына жаным ашиды.</seg>
<seg id="859">Төменгі тап өкілдері ішкіштік, ақылсыздық пен арсыздық бізге ғана тән деп ұғып алған, сондықтан біздің қатарымыздағы біреулер осындай бола қалса, бейнебір солардың бірдеңесін тартып алғандай көрінеді оларға.</seg>
<seg id="860">Саутуорк байғұстың әйелімен ажырасам деп шешкені сол-ақ екен, тобыр деген көтеріліске шығып кете жаздады емес пе.</seg>
<seg id="861">Ал ақиқатына келсек, сол бір пролетариат дегеннің өздерінің, ең болмағанда, он пайызы салауатты өмір сүреді дегенге сенбеймін.</seg>
<seg id="862">– Осы айтқандарыңның бәрінде келісе кететіндей бір сөз жоқ, Гарри! Мұны, әрине, өзің де біліп тұрсың.</seg>
<seg id="863">Лорд Генри сәнді сақалын сипап, қолға ұстайтын әдемі таяғымен сапиян бәтіңкесінің ұшын тықылдатып қойды.</seg>
<seg id="864">– Сен бақайшығыңа дейін ағылшынсың, Бэзил!</seg>
<seg id="865">Міне, осымен екінші рет осылай ескерту жасадың.</seg>
<seg id="866">Ағылшынға жаңа бір ой айтып көр, ол мұның бұрыс па, дұрыс па екеніне қарап жатпай-ақ бірден бұрылып ала жөнеледі. Сондықтан, бұлай етудің керегі жоқ.</seg>
<seg id="867">Оны бір ғана нәрсе қызықтырады, айтып тұрғаныңа өзің сенесің бе, әлде сенбейсің бе.</seg>
<seg id="868">Ал негізінде, оны кім және қалай айтса да, ең бастысы идеяның өзі емес пе.</seg>
<seg id="869">Меніңше, идеяны айтып тұрған адамның өзі оған сенбеген күннің өзінде де ол үлкен құндылық, себебі, адам оған өзінің ойларын аз қосады. Міне, ақиқат сол емес пе. Айтушының ықпалынан арылған, тәуелсіз идея.</seg>
<seg id="870">Қойшы соны, сенімен саяси, әлеуметтік және метафизикалық дүниелерді талқылау қызықтыр- майды.</seg>
<seg id="871">Маған адамдардың ұстанып алған қағидаттарын емес, олардың өздерін зерттеу ұнайды, ең қызықтырағы –қағидаттарға бағынбайтындары.</seg>
<seg id="872">Одан да Дориан Грей туралы сөйлесейік.</seg>
<seg id="873">Сендер жиі кездесіп тұрасыңдар ма?</seg>
<seg id="874">– Күнде.</seg>
<seg id="875">Оны күнде көрмесем, өзімді ең бақытсыз адамдай сезінем.</seg>
<seg id="876">Онсыз тұра алмаймын.</seg>
<seg id="877">– Міне, нағыз қызық!</seg>
<seg id="878">Ал мен сені өмірбақи өзінің өнеріне ғана ғашық болумен өтетін шығар деп ойлағам!</seg>
<seg id="879">– Енді менің бар өнерім тек Дорианға ғана арналады, –деді суретші салмақты кейіпте. – Түсінесің бе, Гарри, маған кейде адамзаттың бүкіл тарихында тек екі нәрсе ғана маңызды сияқты боп көрінеді.</seg>
<seg id="880">Біріншісі – өнерде ойды білдіретін жаңа қалыптың пайда болуы, ал екіншісі – жаңа бейненің өмірге келуі.</seg>
<seg id="881">Венециялықтар майлы бояуды ойлап тапқанда қалай қуанса немесе грек мүсіншілеріне Антинойдың мүсіні қандай керемет боп көрінсе, Дориан келбеті де мен үшін осылай болатынын білемін.</seg>
<seg id="882">Әрине, мен Дорианды саламын, жазамын, эскиздер жасаймын...</seg>
<seg id="883">Бірақ гәптің бәрі мұнда емес.</seg>
<seg id="884">Ол мен үшін жай ғана үлгі емес.</seg>
<seg id="885">Жо-жоқ, өз жұмысыма көңілім толмайды деп айтудан аулақпын, әрі мұндай сұлулықты өнердің өзі де бере алмайды деп көлгірсімеймін де</seg>
<seg id="886">Өйткені өнер бере алмайтын дүние бұл әлемде жоқ. Бір нәрсені анық көремін – Дориан Греймен танысқаннан бері жазғандарым жақсы, мынау менің ең керемет туындым.</seg>
<seg id="887">Бұны қалай түсіндірерімді білмей тұрмын, сен мені түсінер ме екенсің... Дорианмен кездесу маған жаңа бір әлемнің есігін ашты, өнеріме жаңа бір жазу тәсілін үйретті.</seg>
<seg id="888">– Маған енді бар дүние өзге бір кеңістікте, өзге бір өлшемде көрінеді.</seg>
<seg id="889">Енді мен өмірді бұрын көкірек көзім сезіп көрмеген өзге мәнермен бере алатын қабілетке ие болдым.</seg>
<seg id="890">“Басыңды ой билеп алғанда, пішін туралы армандау”, –деп кім айтып еді?</seg>
<seg id="891">Есімде жоқ. Міне, дәл осындай арман болды маған Дориан Грей.</seg>
<seg id="892">Осы бір баланың – мен үшін ол жиырмадан асып кетсе де, әлі бала күйінде, көз алдымда болуы... аһ, білсең ғой, оның көз алдымда отыруының өзі мен үшін неге тең екенін!</seg>
<seg id="893">Оны өзі еш сезбесе де, бейнесі маған өнердегі жаңа көкжиектің сырын ашады, онда романтизмнің бар ыстық демі мен эллинизмнің мінсіздігі ұштасып жатыр.</seg>
<seg id="894">Рух пен дененің үйлесімі – қандай тамаша!</seg>
<seg id="895">Өз ақымақтығымыздан біз оларды кезінде ажыратып жіберген болып шықтық, сөйтіп орнына бетпақ реализм мен түкке тұрғысыз идеализмді ойлап тауып алғанбыз.</seg>
<seg id="896">Аһ, Гарри, Дориан Грейдің мен үшін неге тұратынын білсең ғой!</seg>
<seg id="897">Маған Эгнью қомақты сома ұсынып, сатуымды сұрап қиылған, бірақ сатқым келмей қойған пейзаж есіңде ме?</seg>
<seg id="898">Ол менің ең жақсы картиналарымның бірі.</seg>
<seg id="899">Неге деп сұрамайсың ба?</seg>
<seg id="900">Өйткені оны жазғанда, жанымда Дориан Грей отырған болатын.</seg>
<seg id="901">Оның болмысының өзі, жай ғана орман көрінісінен бір таңғажайыпты көру үшін көкірек көзімді ашатындай, үнемі іздеп, таппай жүрген бір кереметті қолыма ұстататындай әсер етеді.</seg>
<seg id="902">– Бэзил, бұл таңғажайып қой!</seg>
<seg id="903">Мен Дориан Грейді міндетті түрде көруім керек!</seg>
<seg id="904">Холлуорд орнынан тұрып, бақтың ішімен ары-бері жүре бастады.</seg>
<seg id="905">Бірнеше минуттан соң орнына қайтып оралды.</seg>
<seg id="906">– Түсінші, Гарри, – деді ол, – Дориан Грейді көргенім, мен үшін өнердегі мотивімді тапқан сияқты.</seg>
<seg id="907">Сен одан ерекше ештеңе көрмеуің де мүмкін, ал мен бәрін көремін...</seg>
<seg id="908">Дориан Грейдің өзі жоқ өзге картиналарымда да оның әсері тіпті күштірек.</seg>
<seg id="909">Саған айтып өттім ғой, ол маған жазудың жаңа мәнеріне жол көрсетіп отырады.</seg>
<seg id="910">Ол мені кей пішіндердің ернеулеріндегі мінсіздікті көруге жетелеп, маған кей түстердің ашылмас сырын аша түседі.</seg>
<seg id="911">Бары сол.</seg>
<seg id="912">– Бірақ онда портретін неге көрмеге қойғың келмейді? – деп сұрады лорд Генри.</seg>
<seg id="913">– Өйткені бұл портретте мен өзім де байқамастан, суретшінің салушы адамына деген махаббатын жайып салдық, оны Дорианның өзіне айтып көрген емен.</seg>
<seg id="914">Ешқашан да айтуға болмайтын.</seg>
<seg id="915">Бірақ, өзге бір адамдар шындықты көріп қалуы мүмкін, ал мен тым білгішсымақ, әрі көкірек көздері алдындағысынан артықты көре алмайтындардың алдында жанымды жалаңаштауды қаламаймын.</seg>
<seg id="916">Өз жүрегімнің бүлкілін олардың микроскоппен қарауына да жол бермеймін.</seg>
<seg id="917">Енді түсіндің бе, Гарри? Бұл картинаға мен өз сезімімді тым көп қостым, жанымды салдым.</seg>
<seg id="918">– Ал ақындар – олар бұны ұят деп есептемейді.</seg>
<seg id="919">Олар махаббат туралы жазу қашан да пайдалы екенін біледі, өйткені оған үнемі сұраныс бар.</seg>
<seg id="920">Біздің уақытта да жаралы жүрек туралы жырлар бірнеше рет бастырып шығуға сұранып тұр.</seg>
<seg id="921">– Ондай ақындарды суқаным сүймейді! – деп қалды Холлуорд. – Суретші өнердің таңғажайып туындыларын, оған өз жанының тамшысын да қоспай сала білуі керек.</seg>
<seg id="922">Біздің заманымыздың адамдары өнер туындысын ғұмырбаянның бір түрі деп қарастыруды тауып алған.</seg>
<seg id="923">Біз сұлулықтың өзін жеке тануды ұмытып қалдық.</seg>
<seg id="924">Мен сұлулықты санаға бағындырылған күйден ада еткім келеді, тәуелсіз күйінде беруді, әрі осылай бола алатынын әлемге паш етемін, осы ойымды күндердің күнінде жүзеге асырам деп ойлаймын. Сол үшін де, әлем Дориан Грейдің портретін ешқашан көрмейтін болды.</seg>
<seg id="925">– Меніңше, Бэзил, сенікі дұрыс емес, бірақ дауласпай-ақ қояйын.</seg>
<seg id="926">Айтатын түгі жоқ ақымақтар ғана дауласады.</seg>
<seg id="927">Айтшы, Дориан Грей сені қатты жақсы көре ме?</seg>
<seg id="928">Суретші ойланып қалды.</seg>
<seg id="929">– Дориан маған бауыр басып кетті, – деп жауап қатты ол біраз ойланып отырып. – Білемін, оны өзім де сеземін.</seg>
<seg id="930">Онсыз да солай болады, өйткені оны үнемі мақтаймын.</seg>
<seg id="931">Оған небір тамаша теңеулер айтудан ләззат аламын, әрине бұлай ете беруге болмайды, кейін бұған өкінуім де әбден мүмкін.</seg>
<seg id="932">Қысқасын айтқанда, ол маған өте жақсы қарайды, екеуміз мың түрлі дүниені талқылап күні бойы бірге отыратын кездеріміз көп.</seg>
<seg id="933">Бірақ, кейде ол тіпті де түк түсінбейтін бола қалады, мені әдейі осылай қинауға шешкендей.</seg>
<seg id="934">Сондай кездерде, Гарри, мен өз рухымды жаздың бір күндік сәні үшін ғана тағып, солған гүлдей лақтыра сала алатын адамның алақанына салғанымды жан жүрегіммен анық сеземін.</seg>
<seg id="935">– Жаз күндері ұзақ қой, Бэзил, – деді Гарри ақырын ғана. – Сенің Дорианнан бұрын әбден ләззатқа бөленіп үлгеруің де мүмкін дүние.</seg>
<seg id="936">Қандай қайғылы болса да, ұлылықтың ғұмыры сұлулықтан әлдеқайда ұзақ.</seg>
<seg id="937">Сол үшін де біз, шамамыздың келер келмесінше санамызды дамытуға барымызды саламыз.</seg>
<seg id="938">Өмір үшін жүріп жатқан үлкен шайқаста біз аяқ тіреп мығым тұрар бір айлақты, мызғымас ақиқатты үздіксіз іздейміз, сөйтіп басымызды керекті- керексіз неше түрлі оймен толтыра бастаймыз.</seg>
<seg id="939">Қазіргі замандағы идеал – жоғары білімді, барлығынан хабардар адам.</seg>
<seg id="940">Ал мұндай білім иесінің миы жарылғыш заттай.</seg>
<seg id="941">Ол бейне көне дүниелер сақталатын дүкен сияқты, бірақ ондағы әр заттың бағасы өзінікінен әлдеқайда жоғары, әрі әсіреленген түрде бағаланады...</seg>
<seg id="942">Иә, Бэзил, меніңше, ең алдымен сен өзің жалығатын боласың деп ойлаймын.</seg>
<seg id="943">Күндердің бір тамаша күнінде, сен досыңа бір қарайсың да, аяқастынан оның сүлулығының мінсіз емес екенін байқап қаласың, оның терісінің түсі немесе тғ.ы бірдеңесі ұнамай шығады.</seg>
<seg id="944">Ішіңнен оның да сен ойлағандай мінсіз Емес болып шыққанына кінә артып, осы үшін ол сенің алдыңда кінәлі сияқты көрінетін болады.</seg>
<seg id="945">Келесі кездесуде енді жайбарақат әрі бейжай қалыпқа енесің.</seg>
<seg id="946">Осы бір күйді басыңнан кешуге бел буған саған мен тек аянышпен ғана қарауға мәжбүрмін.</seg>
<seg id="947">Сенің қазір айтқан дүниелерің нағыз роман жазуға тұрарлық дүние. Иә, өнер жайындағы роман. Өзінің өмір романының соңғы беттеріне жеткен адам, өкінішке қарай, прозаға тым әуес болады!</seg>
<seg id="948">– Бұлай демеші, Гарри.</seg>
<seg id="949">Менің бүкіл ғұмырым Дорианға арналған.</seg>
<seg id="950">Сен мені үұсінбессің, өйткені сен бір адамды ғана сүюді білмейтін адамсың.</seg>
<seg id="951">– Аһ, қайран Бэзил, міне сондықтан, сондықтан да сенің сезіміңді мен ғана түсіне алам.</seg>
<seg id="952">Бір ғана адамға берілгендерге махаббат тек алдамшы тазалығын ғана көрсетеді, ал оның бар трагедиясын сезіміңді таптаған кезде ғана толық сезіне аласың.</seg>
<seg id="953">Күмістен соғылған әдемі сіріңкеге арналған қорапшасын алып папирос тұтатты. Сөйтті де, мынау жалғанның бар ақиқатын бір ауыз сөзге сыйдырып айтқанына риза болған кейіппен тарта бастады.</seg>
<seg id="954">Жылт-жылт еткен жасыл жапырақтардың арасында торғайлар әндетіп, көгілдір бұлттардың көлеңкесі қанатын кере жайған қарлығаштардай жер сыза жылжиды.</seg>
<seg id="955">Бақта қандай тамаша!</seg>
<seg id="956">“Әрі адамдардың сезімдері қандай қызық, олардың ойларынан да қызықтырақ! – деп ойлап қойды лорд Генри ішінен.– Өзіңнің жаныңды және достарыңның жақсы көретін дүниелерін зерттеуден өзге қызықты нәрсе бар ма екен бұл жалғанда”.</seg>
<seg id="957">Ол Бэзил Холлуордпен әңгімелесем деп, әпекесінің үйіндегі жалықтырар қонағасынан қалып қойғанын қуана есіне түсірді.</seg>
<seg id="958">Әрине, бүгін онда лорд Гудбоди да міндетті түрде болуы керек, өйтті дегенше, әңгіменің бәрі кедейлерге арнап ашылуға тиісті қонағасы үйлері мен асханалар туралы өрбиді деген сөз.</seg>
<seg id="959">Осылайша, олардың әрқайсысы өздері ешқашан істемейтін қайырымдылық істері жөнінде ақылгөйсиді дерсің. Байлар үнемділікті, ал ас ішіп, аяқ босатарлар еңбектің ұлы күші жөнінде сайрайды.</seg>
<seg id="960">Осының бәрін естіп, құлағын сарсытудан құтылғаны қандай тамаша!</seg>
<seg id="961">Әпекесін ойлағаны сол екен, лорд Генридің есіне бір жағдай орала кетті.</seg>
<seg id="962">Ол Холлуордқа бұрылды.</seg>
<seg id="963">– Білесің бе, менің есіме қазір ғана түсті...</seg>
<seg id="964">– Не түсті, Гарри?</seg>
<seg id="965">– Дориан Грей туралы қайдан естігенімді айтам.</seg>
<seg id="966">– Қайдан, – деді Холлуорд қабағын көтеріп.</seg>
<seg id="967">– Бэзил, маған бұлай ашулана қарама.</seg>
<seg id="968">Бұл әпекемнің үйінде болды, леди Агата ше.</seg>
<seg id="969">Ол бір тамаша бозбаланы тапқанын айтты, ол оған Ист-Ендте көмектесем деп уәде беріпті, міне сол баланың аты Дориан Грей деген болатын.</seg>
<seg id="970">Дегенмен, ол оның сұлулығы жөнінде бір ауыз да айтпады.</seg>
<seg id="971">Әйелдер, мейірбан әйелдер, сұлулықты бағаламайды.</seg>
<seg id="972">Әпекемнің ол туралы бар айтқаны өте салмақты, әрі жүрегі кең бозбала деген, содан соң менің көз алдыма бірден беті секпіл, шашын тіке тараған, дөңгелек көзілдірікті, аяғы үлкен жігіт келе қалғаны.</seg>
<seg id="973">Сол кезде Дорианның сенің досың екенін білгенде ғой.</seg>
<seg id="974">– Білмегенің қандай жақсы болды, Гарри.</seg>
<seg id="975">– Неге?</seg>
<seg id="976">– Мен сендердің танысқандарыңды қаламаймын.</seg>
<seg id="977">– Танысқанымызды қаламаймын дейсің бе?</seg>
<seg id="978">– Иә.</seg>
<seg id="979">– Мистер Дориан Грей студияда күтіп тұр, сэр, – деді лакей, баққа шығып.</seg>
<seg id="980">– Ал енді, қаласаң да қаламасаң да таныстыруыңа тура келеді! – деді лорд Генри күліп.</seg>
<seg id="981">Суретші шақырайған күннен тура қарай алмай тұрған лакейге бұрылып:</seg>
<seg id="982">– Мистер Грейге күте тұрсын деп айт, Паркер, мен сәлден соң келемін.</seg>
<seg id="983">Лакей иілді де үйге апаратын жолға түсіп кетіп бара жатты.</seg>
<seg id="984">Холлуорд лорд Генридің соңынан:</seg>
<seg id="985">– Дориан Грей менің ең жақсы досым, – деді ол. – Ол ақжарқын, әрі таза жүректі, мұны айтқанда, сенің әпекең әбден дұрыс айтқан.</seg>
<seg id="986">Байқа, Гарри, оны бұзуды ойыңа да алма!</seg>
<seg id="987">Оған өз үстемдігіңді жүргізуден аулақ бол!</seg>
<seg id="988">Өйткенің – оны құртқанмен бірдей.</seg>
<seg id="989">Әлем тар емес, қызықты адамдар онсыз да жеткілікті.</seg>
<seg id="990">Сондықтан, менің өнеріме сол бір тамаша лепті сыйлаған, мен үшін ең қымбат адамды тартып ала көрме. Суретшілік ғұмырымның болашағы соның қолында тұр.</seg>
<seg id="991">Осы айтқандарымды ұмытпа, Гарри, мен саған үміт артамын!</seg>
<seg id="992">Ол осының бәрін, сөздер бейне аузынан емес, жүрегінен шығып жатқандай ақырын әрі асықпай айтып шықты.</seg>
<seg id="993">– Не деген ақымақтық! – деді оны бөліп жіберген лорд Генри жүзіне күлкі ойнап, сөйтті де оны қолтығынан қысып, үйге қарай сүйрей жөнелді.</seg>
<seg id="994">Лилипутия тұрғындары хақында; олардың ғылымы, заңдары мен ғұрыптары; балаларды тәрбиелеу жүйесі.</seg>
<seg id="995">Автордың осы елдегі өмірінің бейнесі.</seg>
<seg id="996">Ақсүйек бикештердің бірін оның ақтап алуы.</seg>
<seg id="997">Мен бұл патшалықты егжей-тегжей сипаттауға ерекше зерттеу арнауға ниетті болсам да, білуге асық оқырманды қанағаттандыру үшін мен осы тұстың өзінде ол туралы жалпылама айтып өтуді хош көрдім.</seg>
<seg id="998">Жергілікті жұрттың орташа бойы алты дюймнен сәл ғана асады және бұл өлшемге мұндағы хайуанаттардың да, өсімдіктердің де көлемі дәлме-дәл сәйкеседі, мәселен, мұндағы жылқылар мен бұқалар төрт-бес дюймнен аспаса, қойлар бір жарым дюймнен әрі кетпейді, ал қаздары біздің торғаймен шамалас, одан әрі менің көзіме де ілікпейтін титімдей жаратылыстарға дейін дәл осылай кете береді.</seg>
<seg id="999">Олардың жақындағы заттарды мүлтіксіз көретін көз өткірлігіне қатысты бірер мысал мынадай: өз басым үлкендігі біздегі шыбыннан аспайтын торғайдың жүнін тазалаған аспаз бен көзге ілікпес иненің саңылауына жібек жіпті сабақтаған бойжеткенді бақылаған кезде керемет тәнті болдым.</seg>
<seg id="1000">Лилипутиядағы ең зәулім ағаштар жеті футтан аспайды, бұл тұста мен патшаның үлкен саябағындағы, ұшар басына менің созған қолым әзер жеткен ағаштарды назарға алып отырмын.</seg>
<seg id="1001">Ал өзге өсімдіктердің бәрі өзіне сәйкес көлемге ие; ал олардың есебін шығарып алуды мен оқырманның өзіне қалдырмақпын.</seg>
<seg id="1002">Олардың жазу үрдісіндегі өзіндік үлгілеріне ғана назар аударайын: лилипуттар еуропалықтар сияқты солдан оңға қарай да, арабтар тәрізді оңнан солға қарай да, қытайлар секілді жоғарыдан төмен қарай да жазбайды, ағылшын бикештері іспетті, парақтың бір бұрышынан келесісіне қиғаштай жазады.</seg>
<seg id="1003">Лилипуттар дүниеден озғандарды жерлейді, бірақ он бір мың ай өткен кезде өлілердің қайта тірілетініне сенгендіктен, оларды басын төмен қаратып қояды, оның сыры – осы уақытта жердің (лилипуттар оны жайпақ деп есептейді) асты үстіне шығады екен де, қайта тірілген өлілер аяғымен тік тұра қалады екен.</seg>
<seg id="1004">Ғұламалар бұл сенімнің орайсыздығын түсінсе де, қарапайым жұрттың қалауын табу үшін дәстүр әлі күнге сақталып келеді.</seg>
<seg id="1005">Бұл патшалықта өздеріне ғана тән ерекше заңдар мен ғұрыптар бар, егер бұлар менің сүйікті отанымның заңдары мен ғұрыптарына толықтай қарсы келмегенде, мен оларды жақтап шығуға ұмтылар едім.</seg>
<seg id="1006">Ең бастысы бұлардың іс жүзінде қатаң сақталуында.</seg>
<seg id="1007">Бәрінен бұрын сөз тасушылар туралы заңға тоқталайын.</seg>
<seg id="1008">Мұнда мемлекеттік қылмыстардың бәрі барынша қатаң жазаланады, ал алда-жалда күдікті іс барысында өзінің кінәсіздігін дәлелдесе, онда кінәлаушы дереу масқаралау жазасына тартылады және оның қозғалатын, қозғалмайтын мүліктерінен ақталғанның уақытын жоғалтқаны үшін, басына төнген қатер үшін, қамақта болған кезінде бас еркінен айырылғаны үшін, қорғануға жұмсалған барлық шығындары үшін төрт есе көлемде кінәсіздің пайдасына өтем алынады.</seg>
<seg id="1009">Оған қоса, патша ақталғанды өзінің ықыластылығын айғақтайтын әлдебір белгімен жарылқап, бүкіл ел көлеміне оның кінәсіздігі жайында жар салынады.</seg>
<seg id="1010">Лилипуттар ұрлыққа қарағанда, алаяқтықты аса ауыр қылмыс деп есептейді, сол себепті де бұған өлім жазасының кесілмеуі – сирек ұшырасатын жағдай.</seg>
<seg id="1011">Менің ойыма бірде өз иесінің тапсыруы бойынша қолына түскен мол көлемдегі ақшаны жымқырып, сол ақшамен бой тасалаған қылмысы үшін айыпталған әлдебір қылмыскер үшін патша алдында өзімнің ара түскенім оралып тұр; мен ұлы мәртебелінің алдында әлгінің бар кінәсі кісі сенімін асыра пайдаланғаны ғана екенін айтып, жағдайды жеңілдетпек болғанымда, патша әлгінің қылмысын ауырлата түсетін жайтты менің айыпталушыны қорғау үшін алға тартып тұрғанымды нағыз масқаралау сияқты қабылдаған кезде, шынымды айтсам, мен не дерімді білмей, әр елдің салты басқалығын көлденеңдететін үйреншікті тіркеспен шектелдім; мойындау абзал, мен қатты ұялдым.</seg>
<seg id="1012">Дағды бойынша, біз де марапаттау мен жазалауды барша билік машинасы айналып тұратын тетік ретінде танысақ та, мен Лилипутиядан басқа ешқандай елден осы ұстанымның іс жүзінде пайдаланылғанын көрмедім.</seg>
<seg id="1013">Бұл жақта елдің заңдарына жеті жыл бойы мүлтіксіз бағынғанын айғақтайтын дәлелдерді жеткілікті ұсына алған кез келген адам өзінің лауазымы мен қоғамдық дәрежесіне сай келетін белгілі бір артықшылықтарды иеленуге құқық алады және оған дәл осы жағдай үшін арнайы құрылған қордан тиісінше ақшалай қаражат бөлінеді, сонымен бірге мұндай адам снильпел, яғни тәртіпке бағынушы атағын алады; бұл атақ оның тегіне үстеледі, алайда ұрпағына көшпейді.</seg>
<seg id="1014">Мен лилипуттарға біздегі заңдардың орындалуы жазаланудан қорыққандықтан ғана іске асатынын, ал оған бағынғаны үшін марапаттау жайы еш уақытта еске алынып көрмегенін айтқанымда, лилипуттар мұны біздің басқару ісіміздегі ең үлкен кемшілікке балады.</seg>
<seg id="1015">Сондықтан да бұл жақтағы сот ғимараттарында әділеттілік алдында – екі, артында – екі, екі жағында – бір-бірден көзі бар, яғни алты көзді әйел кейпінде бейнеленіп, ол оң қолында алтын толы ашық қап, сол қолында қынаптағы семсер ұстап тұрады, бұл арқылы ол жазалаудан гөрі, марапаттауға әзірлігін байқатады.</seg>
<seg id="1016">Қандайда бір қызметке үміткерді іріктеу барысында оның ақыл-ойынан гөрі, адамгершілік қасиеттеріне көбірек көңіл аударылады.</seg>
<seg id="1017">Олардың ойынша, ең жоғары ақыл-ой қабілеттерінің өзі адамгершілік қасиеттерді алмастыра алмайды және ақылы басым жандарға қызмет беруден қатерлі нәрсе жоқ, өйткені адамның жақсы ниет үстінде абайсыз жіберген қатесі қоғам иігілігіне өзінің қитұрқылықтарын жасыруға, көбейтуге және жазадан сытылып кетуге қабілетті адамның әрекетінен артық салдарлар әкелмейді.</seg>
<seg id="1018">Дәл осы сияқты, құдіреттің қуатына сенбейтін адам да қоғамдық лауазым иеленуге жіберілмейді.</seg>
<seg id="1019">Оқырманға алдын ала ескертіп қояйын, патшалықтың осы және бұдан кейін де айтылатын заңдары туралы сөз болғанда, менің назар аударатыным – елдің бағзыда орныққан заңдары ғана, ал бұлардың бүгінде түбірімен іріп-шіріген, бұзылған ғұрыптарға еш қатысы жоқ.</seg>
<seg id="1020">Мәселен, оқырман хабардар болып үлгерген, мемлекеттік жоғарғы қызметтерге арқан үстінде шебер билейтіндерді тағайындау және таяқ үстінен биікке секірген немесе оның астынан еңбектеп өткендерге айрықша айырым белгілерін беру сияқты масқара дәстүрді ең алғаш қазіргі патшаның атасы енгізіп, содан беріде партиялар мен түрлі топтардың толассыз өсуінің арқасында өркендеп келеді.</seg>
<seg id="1021">Жақсылықты бағаламау бұларда қылмыс боп есептеледі (тарихтан білетініміздей, мұндай көзқарас өзге халықтарда да болған) және бұл тұрғыда лилипуттардың пікірі мынадай: егер адам өзіне жақсылық жасаушыға жамандықпен жауап қайтарған екен, онда ол басқа да барлық адамға жау боп табылады, өйткені ол олардан ешқандай кешірім ала алмайды, демек, ол өлімге лайықты.</seg>
<seg id="1022">Олардың ата-аналар мен балалардың міндеттеріне қатысты көзқарастары біздікінен мүлде бөлек.</seg>
<seg id="1023">Еркек пен ұрғашының байланысы түрді көбейту мен жалғастыруға мақсат ұстанған табиғаттың ұлы заңында негізделген деп бағамдайтын лилипуттар еркектер мен әйелдер де, басқа хайуандар сияқты, нәпсінің жетектеуімен шағылысады және ата-ананың балаларға деген махаббаты да осы сияқты табиғи қажеттіліктен туындайды деп ұйғарады, осыған байланысты, олар өзін жасағаны үшін әкеге де, өзін туғаны үшін шешеге де бала қарыздар емес деп ұғады, өйткені адамның жер бетіндегі бейнетін назарға алатын бұлардың ойынша, өмірдің өзі де соншалықты үлкен игілік емес, оның үстіне ата-ана баланы жасау кезінде оған өмір сыйлау ниетін тіпті де ойға алмайды, олардың ойлары мүлде басқа шаруада болады.</seg>
<seg id="1024">Осы іспетті түсініктерге сүйенген лилипуттар бала тәрбиесінде ата-анаға бәрінен де аз сенім білдіреді, сол себепті әрбір қалада қоғамдық тәрбие мекемелері жұмыс істейді және шаруалар мен жұмысшылардан басқа елдің бәрі өз балаларын сонда беруге міндетті, бұл жерде олар жиырма айлық жасқа жеткенше, яғни лилипуттардың болжауынша, бала бойында алғашқы түсінік дәнектері пайда болғанша өсіп, тәрбиеленеді.</seg>
<seg id="1025">Балалардың қоғамдық жағдайы мен жынысына сәйкес, бұл мектептердің бірнеше типі бар.</seg>
<seg id="1026">Тәрбие мен оқыту ісін жүргізетін тәжірибелі педагогтар балаларды олардың ата-аналарының жағдайына және өздерінің қабілет-бейімдеріне сәйкес өмір сүруге даярлайды.</seg>
<seg id="1027">Мен әуелі ұлдарға арналған тәрбие мекемелері жайында айтайын, ал қыздарға арналған тәрбие мекемелеріне содан соң келеміз.</seg>
<seg id="1028">Ақсүйек немесе танымал әулеттерден шыққан ұл балаларға арналған тәрбие мекемелері мосқал және білімді педагогтар мен олардың көптеген жәрдемшілерінің қадағалауында болады.</seg>
<seg id="1029">Балалардың киімі мен тамағы қарапайым да қанағаттанарлық болуымен ерекшеленеді.</seg>
<seg id="1030">Олар ар-намыс, әділдік, батылдық рухында тәрбиеленіп, бойларында қарапайымдық, қайырымдылық, тақуалық және отанға сүйіспеншілік сезімдері дамытылады.</seg>
<seg id="1031">Балаларды төрт жасқа дейін қызметші киіндіріп, шешіндіреді, ал осы жасқа жетісімен, ол қандай ақсүйек әулеттен шықса да, бұл істі өзі атқарады.</seg>
<seg id="1032">Балалардың қызметші әйелдермен сөйлесуіне еш уақытта рұқсат етілмейді, олар демалғанда да, топтаса ойнағанда да, үнемі тәрбиешінің немесе оның жәрдемшісінің бақылауында болады.</seg>
<seg id="1033">Ата-аналардың өз балаларымен кездесулеріне жылына екі-ақ рет рұқсат етіледі және әр кездесу бір сағаттан аспайды.</seg>
<seg id="1034">Егер ата-аналар өз балаларын асырау және тәрбиелеуге арналған ақыны дер кезінде төлемесе, онда бұл ақыны олардан өкімет қызметкерлері өндіріп алады.</seg>
<seg id="1035">Қатардағы бекзадалар, саудагерлер мен кәсіпшілердің балаларына арналған тәрбие мекемелері де дәл осындай үлгіде құрылған, жалғыз ғана айырмашылығы – кәсіпші болуға жаралған балалар он бір жасынан бастап шеберлікке жаттығады, ал ақсүйектердің балалары жалпы білім алуды он бес жасқа дейін жалғастырады, мұнысы біздегі жиырма бір жасқа сәйкес келеді.</seg>
<seg id="1036">Қыздарға арналған тәрбие мекемелеріндегі тегі ақсүйек қыздар да дәл ұлдар сияқты тәрбиеленеді, тек оларды қызметші емес, тәрбиелі күтуші әйел киіндіріп, шешіндіреді, соның өзінде де тәрбиеші әйел немесе оның жәрдемшісі ұдайы қатысып тұрады; ал бес жасқа толғаннан кейін қыз балалар өздері киінеді.</seg>
<seg id="1037">Алда-жалда күтуші әйелдің біздегі күтушілер үшін қалыпты нәрсе сияқты көрінетін, үрейлі яки оғаш ертегі сияқты бірдеңелерді айтқаны, немесе оларды әлдебір өрескел қылығымен көңілдендірмек болғаны сезіліп қалса, онда әлгі кінәлі әйелге жұрт алдында үш рет қамшымен дүре соғылып, бір жыл абақтыға қамалады да, одан кейін елдің адам аяғы баспайтын бөлігіне мәңгілікке жер аударылады.</seg>
<seg id="1038">Осындай тәрбие жүйесінің арқасында Лилипутиядағы жас бикештер, дәл бір еркектер сияқты, қорқақтық пен ақымақтық жасаудан қатты қысылады және әлекей-шүлекейге елікпей, әдептілік пен тазалықты ғана құнттайды.</seg>
<seg id="1039">Бойжеткеннің жасы жиырмаға толғанда, яғни бұл жақтағы түсінікке сәйкес, күйеуге шығар мезгіл жеткенде, мектепке оның ата-анасы немесе қамқоршысы келіп, тәрбиешілерге зор алғыстарын білдіреді де, оны үйлеріне әкетеді, мұндай қоштасу сәттерінде бойжеткендердің өз құрбыларымен жылап-сықтамай ажырасуы аса сирек ұшырасады.</seg>
<seg id="1040">Кәсіпшілік шаруалармен айналысуға жаралған қыз балалар тәрбие мекемесінде жеті жасқа дейін, ал қалғандары он бір жасқа дейін болады.</seg>
<seg id="1041">Төменгі тап өкілдері қазынашыға жылдық ақыдан басқа, өзінің айлық табысының өте аз мөлшердегі болмашы бөлігін төлейді; ал бұл жарналардан қыздың жасауы жинақталады.</seg>
<seg id="1042">Осылайша, бұл жақта ата-аналардың шығындары заңмен шектелген, өйткені лилипуттардың ойынша, адамның нәпсі жетегінде балаларды дүниеге әкеле беруіне және оларды бағып-қағу ауыртпалығын қоғам мойнына артып қоюына жол беру мейлінше әділетсіздік болып табылады.</seg>
<seg id="1043">Ақсүйек жандарға келсек, олар әрбір бала үшін өзінің қоғамдық жағдайымен сәйкес келетін мөлшерде қаражат салуға міндеттеледі; бұл қаражатқа қол тигізілмей, барлық уақытта көздің қарашығындай сақталады.</seg>
<seg id="1044">Шаруалар мен жұмысшылар жер өңдеу және егін салумен ғана айналысатындықтан, олар өз балаларын үйлерінде ұстайды, сол себепті оларға білім беру қоғам үшін соншалықты маңызды емес.</seg>
<seg id="1045">Бәлкім, қызыққұмар оқырманға өзім тоғыз ай он үш күн тірлік еткен осы елде менің айналысқан шаруаларым мен өмір сүру сипатыма қатысты кейбір жайттардың егжей-тегжейлері де қызық болар.</seg>
<seg id="1046">Жағдай мәжбүр еткен соң, мен өзімнің механикаға бейімділігімді іс жүзінде сынап, патшаның саябағындағы ең зәулім ағаштардан өзіме аса ыңғайлы үстел мен орындық жасап алдым.</seg>
<seg id="1047">Өздері қолдарына түсіре алған ең берік әрі дөкір матадан маған арнап жейде, төсек пен дастарқан жабдықтарын даярлау үшін екі жүз тігіншіге тапсырма берілді; дегенмен бұларды тігу үшін оларға әуелі әлгі маталарының өзін бірнеше қабаттап тігіп алуға тура келді, өйткені бұл жақтағы ең қалың матаңыз біздегі жұқа кездемеден де нәзік еді.</seg>
<seg id="1048">Бұл матаның қалыпты үлгідегі кесінділерінің ені үш дюйм, ұзыны үш фут болатын.</seg>
<seg id="1049">Ішкиім тігушілер менің өлшемімді алу үшін мен жерге жаттым да, олардың біреуі менің мойнымда, енді бірі тіземде тұрып, бір ұшын қолдарында ұстаған арқанды бір-біріне созды, ал үшіншісі болса, арқанның ұзындығын бір дюймдік сызғышымен өлшеп шықты.</seg>
<seg id="1050">Бұдан соң олар оң қолымның бас бармағын өлшеді де, сонымен шектелді; білезіктің жуандығы саусақтың жуандығынан екі есе, мойынның жуандығы білезіктің жуандығынан екі есе, белдің жуандығы мойынның жуандығынан екі есе үлкен болатынына негізделген математикалық есептеуге сүйеніп және пішімін алу үшін олардың алдына өзім жайып тастаған ескі жейдемнің жәрдемімен олар маған бойыма шақ іш киім тігіп шықты.</seg>
<seg id="1051">Дәл осылайша үш жүз тігіншіге маған сырт киім тігу тапсырылды, бірақ олар өлшем алу үшін басқа тәсілге жүгінді.</seg>
<seg id="1052">Мен тізерлей отырдым да, олар менің денеме сатыларын сүйеді; олардың бірі осы сатымен менің мойныма дейін барып, жағамнан жерге дейін тіктеуіш жібін тастады, мұнысы менің бешпетімнің ұзындығы болып шықты; жең мен белді өзім өлшеп бердім.</seg>
<seg id="1053">Дайын болған бешпеттің (бұл олардың ең үлкен үйіне де сыймайтын болғандықтан, оны менің қамалымда тіккен еді) сырт көрінісі, алуан түрлі гүлдермен алабажақтанбады демесең, ағылшын бикештері мата қиқымдарынан дайындайтын жамылғыны көбірек еске салатын.</seg>
<seg id="1054">Менің үйімнің маңайынан салып берген шағын ғана қолайлы құжыраларда бала-шағаларымен орналасқан үш жүз аспазға таңертең, түсте және кешке маған арнап екі түрлі тамақтан ас әзірлеу жүктелді.</seg>
<seg id="1055">Мен қолыма жиырма қызметшіні алып, оларды үстел үстіне қоятынмын; ал олардың төменде, еден үстінде қызмет жасайтын жүздеген жолдастарының бірі тамақ тасыса, енді біреулері шарап пен неше алуан сусындар құйылған бөшкелерді иықтарына салып таситын; қажет болған кезде үстелде тұрған қызметшілер бұларды асқан әбжілдікпен көтеріп алатын, бұл қимылдары біздің Еуропада құдықтан шелекпен су тартқанға ұқсайтын.</seg>
<seg id="1056">Олардың әр тамағын мен бір-ақ асайтынмын да, шараптарының әр бөшкесін бір жұтқанда сарқатынмын.</seg>
<seg id="1057">Мұндағы қой етінің дәмі біздікінен әлсіздеу, есесіне шошқа еті керемет.</seg>
<seg id="1058">Бірде қолыма үлкен сүбе ілігіп, оны үшке бөлгенім де бар, бірақ бұл шетін жағдай еді.</seg>
<seg id="1059">Мен бұлардың қойларының етін өзімізде торғай етін жегендей етіп, сүйегімен қылғытқанымды көргенде, қызметшілерім естен тана таңырқайтын.</seg>
<seg id="1060">Әдетте мен мұндағы қаз бен күркетауық етін бір-ақ асайтынмын, әділін айтайын, бұл құстары біздікінен дәмдірек.</seg>
<seg id="1061">Майда құстарды жиырма-отыздан бәкі ұшына бірден шаншитынмын.</seg>
<seg id="1062">Менің тірлігімнің түрінен әбден құлағдар болған ұлы мәртебелі бірде өзінің аса мәртебелі қосағымен және жас ханзада, ханшайымдарымен бірге менімен түскі ас іше алса, өзі аса бақытты боларын (осылай деуді өзі жөн көрді) мәлімдеді.</seg>
<seg id="1063">Олар келген кезде мен оларды үстелдің өзіме қарсы бетіндегі салтанатты орынтақтарға жайғастырып, жеке күзеттерін жан-жағына қойдым.</seg>
<seg id="1064">Меймандар қатарында қолына әппақ асатаяқ ұстаған, қазынашылықтың лорд-канцлері Флимнап та болды; мен оның ұнатпаған көзқарасын жиі аңғарсам да, байқамаған түр танытып, өзімнің қастерлі отанымның мерейін асыра және сарайлықтарды таңырқата, күндегіден де артық ішіп-жедім.</seg>
<seg id="1065">Ұлы мәртебелінің бұл сапары Флимнапқа өз билеушісінің көз алдында мені мұқатып қалуға себеп тауып берді деп ойлауыма біршама негіз бар.</seg>
<seg id="1066">Аталған министр менімен жүзбе-жүз кездескенде, түнеріңкі түріне лайық келе бермейтін мейірімділік танытқанымен, маған үнемі іштей жау пиғылда болып еді.</seg>
<seg id="1067">Ол өзінің жоғары пайыздық займдарға баруға мәжбүр болғанын; банк қағаздарының бағамы альпариден тоғыз пайызға құлдилағанын; мені асырап-бағу ұлы мәртебеліге қазірдің өзінде бір жарым миллион спругке (үлкендігі кішкентай моншақтай болатын, лилипуттардағы ең ірі алтын ақша) түсіп отырғанын; ақыр соңында, орайы келген ең алғашқы мүмкіндікте мені ел сыртына жіберуді пайдаланса, ұлы ағзам аса ақылды шаруа жасарын айтқан ол патшаға мемлекет қазынасының жайы мүшкіл екенін анық аңғартты.</seg>
<seg id="1068">Маған бола кінәсіз қасірет шеккен қадірменді бір бикештің абыройын қорғап қалуыма да тура келді.</seg>
<seg id="1069">Сумақай тілдер өршіткен өсектерге және оның нұр дидарлы бикешінің маған деген ессіз құштарлықпен өртенетінін жеткізген әлдебіреудің сөзіне сенген қазынашылық канцлерінің басына өзінің аяулысын менен қызғану қиялы қонып алады; әлгі әйел бірде маған жасырын келіпті деген қауесет сарайда дау-дамайлы үлкен шу туғызды.</seg>
<seg id="1070">Мен мұның бәрі арсыз жала екенін, бұған сылтау болған жәйт нұр дидарлы бикештің маған алғаусыз достық ниет танытуы болғанын барынша ресми мәлімдеймін.</seg>
<seg id="1071">Шынында да, ол менің үйіме жиі келетін, бірақ мұның бәрі ашық болатын және оның күймесінде тағы да үш адам, сіңлісі, қызы және құрбысы отыратын; дәл осылайша маған өзге сарай бикештері де келетін.</seg>
<seg id="1072">Мен өзімнің қисапсыз қызметшілерімді куәлікке тарта аламын, олардың арасында менің есігімнің алдынан ішінде кім отырғанын өзі білмеген күйме көрген біреуі табылса, айтсын.</seg>
<seg id="1073">Жалпы, мұндай жағдайларда мен, өзімнің қызметшім баяндаған соң, есік алдына кідірмей шығып, келушілерге ізетімді жасап, күймені жегілген екі атымен бірге (жегілген аттар алтау болса, төртеуін форейтор доғарып қояды) алақаныма алып, кездейсоқ бақытсыздықтардың алдын алу үшін жан-жағына биіктігі бес дюйм жылжымалы қоршаулар орнатылған үстел үстіне қоятынмын.</seg>
<seg id="1074">Менің үстелімде ішінде кербез бикештер толып отырған төрт күйменің қатар тұруы жиі кездесетін.</seg>
<seg id="1075">Осылайша, мен бір күймемен әңгімелесіп отырғанымда, келесілері ақырындап менің үстеліме үйіріле беретін.</seg>
<seg id="1076">Түскі астан кейінгі талай сағаттарымды мен осындай әдемі әңгімелер үстінде өткіздім, алайда маған, жоғарыда айтып кеткенімдей, ұлы мәртебелі патшаның арнайы тапсыруымен бір рет құпия хабарласқан мемлекеттік хатшы Рельдресельден басқа, әлдебіреудің инкогнито келгенін қазынашылық канцлері де, оның екі жандайшабы Клестриль мен Дренло да дәлелдей алмайды.</seg>
<seg id="1077">Егер мәселе жоғары мәртебелі бикештің абыройлы атына сонша жақын тимесе, мен бұған осыншалықты тәптіштей тоқталмас та едім; бұл жерде мен қазынашылық канцлерінің өзінде де жоқ нардак лауазымын иеленген өз абыройым туралы айтпай-ақ та қояйын, өйткені оның бар болғаны глюм-глюм екені баршаға мәлім, ал бұл лауазымның менің дәрежемнен төмендігі Англиядағы маркиз шенінің герцог шенінен қаншалықты төмендігімен бірдей; дегенмен, оның атқарып отырған қызметі оны менен жоғары қоятынын да мойындауға әзірмін.</seg>
<seg id="1078">Сөз етуге де тұрмайтын бір оқиғаның орайында кейіннен білгенімдей, осы бір өсек-аяңдар қазынашылық канцлері Флимнапты бірталай уақыт бойы өз әйеліне, ал маған одан да әрі жауықтырып қойды.</seg>
<seg id="1079">Өзіне “Мемлекетке опасыздық жасады” деген айып тағу әрекеті ойластырылып жатқанынан құлағдар болған автор Блефускуге қашудың орайын келтіреді.</seg>
<seg id="1080">Өзімнің бұл мемлекетті қалай тастап кеткенімді әңгімелеуден бұрын, сірә, оқырманды екі ай бойы маған қарсы жүргізілген жымысқы тірліктердің мән-жайына қанықтырған жөн болар.</seg>
<seg id="1081">Өзімнің төмен дәрежемнің арқасында мен осы кезге дейін король сарайларынан аулақта өмір сүрдім.</seg>
<seg id="1082">Әрине, ұлы әміршілердің мінез-құлқы жайында менің естігендерім де, оқығандарым да аз емес еді, дегенмен олардың осыншалықты масқара әрекеттерін қайдағы бір қияндағы елден, өзім Еуропадағы заңдарға мүлдем ұқсамайтын ережелер аясында басқарылады деп ойлаған елден кезіктіруді ешқашан күтпеген едім.</seg>
<seg id="1083">Блефуску патшасына аттанбаққа қамданып жатқан кезімде жабық зембіл-күймеге мінген сарайдағы аса маңызды адамдардың бірі (бұл адам ұлы мәртебелінің кәріне іліккен тұста мен оған өте мәнді қызмет жасаған едім) қас қарая маған жасырын келді де, аты-жөнін атамастан, өзін қабылдауымды өтінді.</seg>
<seg id="1084">Зембіл көтерушілерді әрі жіберіп, мен зембіл-күймені мәртебелісімен қоса бешпетімнің қалтасына салдым да, бұдан кейін адал қызметшілерімнің біріне өзімнің ауырыңқырап тұрғанымды және ұйықтауға жататынымды өзгелердің бәріне айтып шығуды бұйырып, есікті іштен жауып алып, зембіл-күймені үстел үстіне қойдым және өзім оған қарсы беттегі орындыққа отырдым.</seg>
<seg id="1085">Екеуіміз өзара сәлем жасасып жатқан кезде мен мәртебелімнің жүзінен үлкен алаңдаушылықты аңдадым және мұның себебін білуді қаладым.</seg>
<seg id="1086">Содан соң ол маған мынадай сөздерді жеткізді, бұл сөздерін мен ол кетісімен қағазға дәлме-дәл түсірдім.</seg>
<seg id="1087">“Сізге айтуым қажет, – деп бастады ол, – соңғы кездері айрықша комитеттердің бірнеше мәжілісінде аса құпия жағдайда сізге қатысты мәселе қозғалды және осыдан екі күн бұрын ұлы мәртебелі түпкілікті шешім қабылдады.</seg>
<seg id="1088">Өзіңіз де жақсы білесіз, сіздің осында алғаш пайда болған сәтіңізден бастап Скайреш Болголам (гельбет, яки жоғарғы адмирал) сіздің қас жауыңызға айналды.</seg>
<seg id="1089">Бұл дұшпандықтың алғашқы себебі маған беймәлім, алайда Блефускумен болған қақтығыста сіз қол жеткізген, сөйтіп, оның адмиралдық даңқына үлкен көлеңке түсірген ұлы жеңістен кейін оның жеккөрушілігі тіптен асқынып кетті.</seg>
<seg id="1090">Әйеліне бола сізді жеккөретіні баршаға мәлім болған, қазынашылық канцлері Флимнаппен, генерал Лимтокпен, обер-гофмейстер Лелькенмен және жоғарғы сот Бельмафпен бірлескен осы мырза сізді мемлекетке опасыздық жасау және басқа да бірнеше аса ауыр қылмыстар үшін айыптайтын акт әзірледі”.</seg>
<seg id="1091">Мына сөздерден жаным күйіп кеткен мен өзім сіңірген қызметтер мен өз кінәсіздігімді білетіндіктен, шыдамсыздық таныта, шешенді бөліп жібере жаздадым, әйткенмен менің үнсіздік сақтауымды жалына өтінген ол сөзін былай жалғастырды:</seg>
<seg id="1092">“Сіздің өзіме жасаған жақсылықтарыңыз үшін шексіз ризашылық сезімі жетектеген мен өз басымды қатерге тіге жүріп, осы іске қатысты нақты мәліметтер мен айыптау актісінің көшірмесін қолға түсірдім.</seg>
<seg id="1093">КУИНБУС ФЛЕСТРИН – ТАУ АДАМЫНА ҚАРСЫ</seg>
<seg id="1094">АЙЫПТАУ АКТІСІ ІІ.</seg>
<seg id="1095">Ұлы мәртебелі ағзам Келин Дефар Плюне патшалығында жарияланған заң бойынша, патша сарайының аумағында дәрет сындыруға дәті барған кез келген адам ұлы мәртебеліні 74 масқаралағаны үшін айыпталып, жазаланатынын назарда ұстай отырып; жоғарыда аталған Куинбус Флестрин осыған қарамастан, аталған заңды көзбе-көз бұзып, ұлы мәртебелі ағзамның сүйікті зайыбының жатынжайын ораған өртті сөндіруді желеу етіп, қаскөйлікпен, опасыздықпен және әзәзілдікпен дәретін ағызып, мұндайға тыйым салатын заңның бар екеніне қарамастан, парызды бұза отырып, аталған патша сарайының аумағында орналасқан аталған жатынжайдағы аталған өртті сөндірді т.с.с. және т.с.с.</seg>
<seg id="1096">ІІ. Аталған Куинбус Флестрин патша айлағына Блефуску патшаның теңіз күштерін сүйреп әкелген соң, осы патшалықты біз қойған билеуші басқаратын бағынышты елге айналдыру үшін ұлы мәртебелі ағзамнан аталған Блефуску патшалығының қалған кемелерін де қолға түсіруге, онда бой тасалаған Доғалтүптердің бәрін ғана емес, доғалтүптік күпірліктен дереу бас тартқысы келмейтін осы патшалыққа бағыныштылардың бәрін жоюға және жазалауға жарлық алған соң, – аталған Куинбус Флестрин опасыз сатқындығын танытып, ар-ұят ісінде күш қолдануды және кінәсіз халықтың еркіндігін жоюды қаламайтынын сылтау етіп, оның ізгі ниетті және аса нұрлы патшалық құдіретіне оны, Флестринді, аталған жарлықты орындаудан босатуға өтініш жасады.</seg>
<seg id="1097">ІІІ. Ұлы мәртебелінің сарайынан бітім сұрау үшін Блефуску сарайынан мағлұм елшілік келген кезде ол, аталған Куинбус Флестрин, опасыз сатқындығын танытып, олардың таяуда ғана ұлы мәртебелі ағзамға ашық жау болған және аталған мәртебелімен ашық соғыс жүргізген билеушінің қызметшісі екендігін жақсы біле тұра, аталған елшілерге көмектесті, ынталандырды, мақұлдады және көңілдерін көтерді.</seg>
<seg id="1098">П. 4 Аталған Куинбус Флестрин адал берілу парызына қарсы келіп, енді Блефуску патшалығының сарайына саяхат жасауға әзірленуде, бұл үшін ол ұлы мәртебелі ағзамның ауызша келісімін ғана алса да, осы аталған рұқсатты желеу етіп, ол таяуда ғана жоғарыда аталған ұлы мәртебелі ағзамға ашық жау болған және оған қарсы ашық соғыс жүргізген Блефуску патшасына көмектесу, жігерлендіру және ынталандыру мақсатында опасыздықпен және сатқындықпен аталған саяхатты жасауға ниетті.</seg>
<seg id="1099">Айыптау актісінде бұлардан басқа да баптар бар, менің оқығандарым – неғұрлым маңызды үзінділер ғана.</seg>
<seg id="1100">Осы айыптауларға байланысты ұзаққа созылған талас кезінде сіздің қылмыстарыңызды жұмсартуға талпынған ұлы мәртебелі сіздің өздеріне жасаған қызметтеріңізді әлсін-әлсін еске салып, сізге үлкен мейірбандық танытқанын мойындау керек.</seg>
<seg id="1101">Қазынашылық канцлері мен адмирал сізді ең азапты және масқара өліммен жазалауды талап етіп тұрып алды.</seg>
<seg id="1102">Сонымен бірге сіздің кейбір қызметшілеріңізге сіздің жейдеңіз бен жамылғыңызды улауға құпия тапсырма беру де ойластырылды, мұндай жағдайда сіз өз денеңізді өзіңіз жұлым-жұлым етіп, көп ұзамай-ақ, ең азапты өлімге душар болар едіңіз.</seg>
<seg id="1103">Ұзақ уақыт бойы көпшілік сізге қарсы болғандықтан, генерал осы пікірді қолдады.</seg>
<seg id="1104">Алайда сіздің өміріңізге мүмкіндігінше аяушылық етуді ойлаған ұлы мәртебелі соңғы сәттерде обер-гофмейстерді өз жағына тарта алды.</seg>
<seg id="1105">Ол сіздің қылмыстарыңыздың үлкен екенін мойындай тұрып, дегенмен бұл жағдайда да қайырымдылыққа орын бар екенін, ал қайырымдылық ұлы мәртебелінің әділеттілігін танытатын, ұлы билеушілерге тән ұлы ізгілік екенін айтты.</seg>
<seg id="1106">Ол өзі мен сіздің араңызда достық бар екені әмбеге аян екенін, сол себепті құзырлы жиын оның пікірінде іштарту бар деп ойлауы мүмкіндігін; дегенмен ұлы мәртебелінің бұйрығына бағына отырып, өз пкірін ашық білдіретінін; егер ұлы мәртебелі сіздің қызметтеріңізді ескеруді және өзінің мейірімін танытуды қолай көріп, сіздің өміріңізге аяушылық жасай, сіздің екі көзіңізді ғана ойып алумен қанағаттанса, онда оның ойынша, мұндай шара әділетті сотты да біршама қанағаттандыратынын, сонымен бірге әміршінің ізгілігі мен оған кеңес берген адамдардың да дегдарлығы мен рақымдылығына бүкіл дүниені тәнті етерін; ал көзден айырылу сіздің күш-қуатыңызға еш залал тигізбейтінін, соның арқасында сіз ұлы мәртебеліге бұдан кейін де пайда келтіре алатыныңызды, алдағы қатерді аңдатпайтын соқырлықтың өзі сіздің батылдығыңызды еселей түсетінін; жаудың теңіз күштерін қолға түсіру кезінде сізге үлкен кедергі жасаған нәрсе көзден айырылып қалудан қорқу болғанын және сізге барлық нәрсеге министрлердің көзімен қараудың өзі жеткілікті боларын, тіпті ұлы билеушілердің өздері де солай істейтінін айтты.</seg>
<seg id="1107">Бұл ұсыныс құзырлы жиын тарапынан үлкен қарсылыққа тап болды.</seg>
<seg id="1108">Салқынқандылық танытуға шыдамы жетпеген адмирал Болголам орнынан алас ұра атып тұрды да, сатқынның өмірін сақтап қалуға хатшының қалай ұсыныс жасағанына өзінің таңғалатынын; мемлекеттік қауіпсіздік тұрғысынан қараған жағдайда сіз көрсеткен қызметтер сіздің қылмыстарыңызды тіпті ауырлата түсетінін; әшейін дәрет ұсату арқылы ғана ұлы мәртебелі патшайымның жатынжайындағы өртті сөндіруге шамаңыз жеткен сіздің дәл сондай жолмен кез келген уақытта топан туғызып, бүкіл сарайды қарық қыла алатыныңызды; сондай-ақ жаудың теңіз күштерін қолға түсіруде сізге мүмкіндік берген күш сіздің алғаш ренжіген сәтіңіздің өзінде-ақ әлгі теңіз күштерін кері апарып тастауға қызмет ете аларын; сіздің жан дүниеңізге үңіле отырып, өзінің сізді Доғалтүпшіл деп санауына бұлтартпас дәлелдер тапқанын, сатқындықтың өзі ә дегеннен көзге көріне бермей, жүрек түпкірінде пісіп-жетілетінін айта келіп, осылардың негізінде ол сізді опасыз деп айыптап, қатаң жазалауды талап етті.</seg>
<seg id="1109">Осы пікірді жақтаған қазынашылық канцлері сізді асырап-бағудан түскен ауыртпалықтың кесірінен ұлы мәртебелінің қазынасы оңбай жұтағанын, осылай бола берсе, таяуда оның түбі көрінетінін алға тартып; ал сіздің көздеріңізді ойып алуға қатысты хатшы жасаған ұсыныс бұл нәубеттен құтқармақ түгілі, керісінше, барынша ушықтыра түсетінін; өйткені, тәжірибе көрсеткендей, кейбір үй құстары соқыр болып қалғаннан кейін бұрынғыдан да тамақсауланып, семіріп алатынын мысалдай келіп; егер қасиетті мәртебелінің өзі және кеңес мүшелері мен соттар өздерінің ар-ұяттарына жүгіне отырып, сіздің кінәлі екеніңізге кәміл сенім білдірсе, онда осының өзі де заңдағы қасаң жазулар талап ететін формальды дәлелдерді іздеп қиналмай-ақ, сізді өлім жазасына кесуге жеткілікті негіз бола алатынын айтты.</seg>
<seg id="1110">Бірақ өлім жазасына үзілді-кесілді қарсы шыққан ұлы мәртебелі ағзам сізді көздеріңізден айыруды кеңес өте жеңіл жаза деп білетін болса, онда одан гөрі қатал жазаға кез келген уақытта үкім шығаруға болатынын қайырымдылықпен еске салды.</seg>
<seg id="1111">Сол кезде сіздің хатшы досыңыз қазынашылық канцлерінің сізді асырап-бағу ұлы мәртебелінің қазынасына қаншалықты ауыртпалық әкелетініне қатысты ескертпелеріне қарсы өз ойларын тыңдауға кішіпейілділікпен рұқсат сұрап алды да, ұлы мәртебелінің кірістеріне байланысты өкім жүргізуге толығымен құзырлы болғандықтан, оған сізді асырап-бағуға жұмсалатын шығындарды біртіндеп азайту жолымен әлгіндей нәубеттің алдын алу шараларын қабылдау қиынға соқпайтынын; осылайша, қажетті тамақ мөлшері жеткіліксіз болатындықтан, сіздің әлсіреп, арықтап, тәбеттен айырылып, ақырында бірнеше айда құр сүйегіңіз қалатынын; мұндай шараның тағы бір пайдалы жағы барын, яғни сіздің мәйітіңіздің іріп-шіруінен төнер қатер мейлінше азаятынын, өйткені сіздің денеңіздің көлемі жартысынан артық кішірейетінін және сіз өлгеннен кейін көпке созбай-ақ, ұлы мәртебелінің бес-алты мың бағыныштысы ет пен сүйекті екі-үш күннің аясында бірінен бірін ажыратып алып, оны арбаларға тиеп, жұқпалы аурулардан сақтану үшін қала сыртына апарып көміп тастауына, ал саудыраған сүйекті келер ұрпақ таңырқап жүру үшін ескерткіш ретінде сақтауға жол ашылатынын айтты.</seg>
<seg id="1112">Денің сау болсын.</seg>
<seg id="1113">Келесі күні Даурен балалар алаңшасына інісін ертпей келді.</seg>
<seg id="1114">Сауран ауырып қалды деп түсіндірді ол. –</seg>
<seg id="1115">Кеше інім көп балмұздақ жеп қойды.</seg>
<seg id="1116">Оған таңқурай қосқан ыстық шай ішкізу керек, - деген кеңес берді Виталик.</seg>
<seg id="1117">Сонда Сауран бірден жазылып кетеді.</seg>
<seg id="1118">Біздің бақшамызда таңқұрай әлі піскен жоқ, - деп мұңая күрсінді Даурен.</seg>
<seg id="1119">Ал бізде ол кып-кызыл боп тұр!-деді Лилиан көтеріңкі үнмен.</seg>
<seg id="1120">Міне қандай жақсы!</seg>
<seg id="1121">Кузя ұшып барып, Виталиктің иығына қона кетті.</seg>
<seg id="1122">Лилиан мен Никтің бакшасынан піскен таңқурай жинап алайық та, Сауранға кіріп шығайық.</seg>
<seg id="1123">Сәлеметсіз бе және қош болыңыз!</seg>
<seg id="1124">Даурен балаларға мынадай сауал қойды: Бейтаныс құспен достасу үшін не істеу қажет?</seg>
<seg id="1125">Оны ұстап алу керек!- деді Сауран.</seg>
<seg id="1126">Ал Виталик: Оған дән берген жөн,-деген кеңес айтты.</seg>
<seg id="1127">Даурен екеуімен де келіспей: Жоқ, олай емес, - деп қарсылық білдірді. –</seg>
<seg id="1128">Сендер алдымен құспен амандасуға тиіссіңдер.</seg>
<seg id="1129">Достық сәлем беруден басталады.</seg>
<seg id="1130">Аспанда екі құс кездеседі екен, бір-біріне қанаттарын қағып, қол бұлғағандай сәлемдеседі, содан реніштен аулақ жүруге болады.</seg>
<seg id="1131">Ал бір-бірінен ұзап кетерінде олар міндетті түрде қоштасады.</seg>
<seg id="1132">Адамдар да солай.</seg>
<seg id="1133">Әр халықтың өз тілі бар, бірақ Жер бетіндегі халықтардың бәрінде де бірдей мағына білдіретін сәлемдесу және қоштасу сөздері бар.</seg>
<seg id="1134">Киіміне қарап қарсы алады.</seg>
<seg id="1135">Балалар келесі сабаққа келгенде, Кузя оларды бір шағын дүкенге алып барды.</seg>
<seg id="1136">Дүкенде көйлек, свитер, пиджак, қалпақ, аяқ-киім, сондай-ақ карнавал костюмдерін сатып жатқан.</seg>
<seg id="1137">Сатушы балаларға ертегі кейіпкерлерінің костюмдерін өлшеп киіп көруге рұқсат етті.</seg>
<seg id="1138">Лилиан ұсақ гүлдермен көмкерілген әдемі қалпақшаны таңдап алды, сөйтті де табан астында ертегі перизатына айналып шыға келді.</seg>
<seg id="1139">Дауренге рыцарь костюмі ұнады.</seg>
<seg id="1140">Костюмді киіп алғанында оны тіпті Сауранның өзі танымай қалды.</seg>
<seg id="1141">Ал Сауран сақ жауынгері тәрізді киініп 	 алғанда, оны да балалар бірден тани алмады.</seg>
<seg id="1142">Виталик теңіз қарақшысы боп шықты, ал Ник ханзадаға айналды.</seg>
<seg id="1143">Балалар әбден құмарлары тарқағанша ойнап болған соң, Кузя былай деді.</seg>
<seg id="1144">Бізге, құстарға, киімнің еш қажеті жоқ.</seg>
<seg id="1145">Ал адамдар өмірінде киім маңызды рөл ойнайды.</seg>
<seg id="1146">Міне сондықтан да бүгін киім-кешек жайында әңгіме-дүкен құрамыз.</seg>
<seg id="1147">Қызыл, қызғылт-сары, көгілдір..., Кемпірқосақ ойынын төгілдір</seg>
<seg id="1148">Кезекті сабақ қарсаңында Кузя Виталикпен акварель бояуының бір қорабын сатып әкелуді өтінді.</seg>
<seg id="1149">Саған бояудың керегі не?- деп таңырқады Виталик.</seg>
<seg id="1150">Сен, немене, суретші болуға бекіндің бе?</seg>
<seg id="1151">Болса несі бар!-деп жауап иері тотықұс.</seg>
<seg id="1152">Тіпті дельфиндер де сурет салады, ал немене, тотыларға тыйым салынып па?</seg>
<seg id="1153">Виталик дауласып жатпады, барды да Кузяға бояулар мен қағаз сатып әкеп берді.</seg>
<seg id="1154">Келесі күні Кузя күннің алғашқы сәулесімен бірге тұрды, сосын Виталик ұйықтап жатқанда, жеті сурет салды.</seg>
<seg id="1155">Суреттерді көрген бала аң-таң қалды: Кузя, сен неге суреттердің бәріне бір ғана түрлі ойыншық автомобильді сала бергенсің Бірақ әрқайсысын әр түспен бояпсың?</seg>
<seg id="1156">-Себебі біз бүгін сендермен кемпірқосақтың жеті түсі жайында әңгімелесетін боламыз.</seg>
<seg id="1157">Есікті біреу шылдыратты.</seg>
<seg id="1158">-Бар, достарды қарсы ал!- деп, тотықұс Виталикті асықтыра бастады.</seg>
<seg id="1159">Суреттердің бояуы кепкен бойда мен сабақты бастаймын.</seg>
<seg id="1160">Мен мұндаймын, сен мұндайсың</seg>
<seg id="1161">Лилиан мен Ник сабаққа кешігіп келді.</seg>
<seg id="1162">Мұндай жәйт оларда бірінші рет кездесіп отыр.</seg>
<seg id="1163">Не боп қалды?-деп сұрады балалар Лилианнан.</seg>
<seg id="1164">Оның түрі өте ашулы еді.</seg>
<seg id="1165">Никтің мінезі сұмдық жаман,-шағымданды ол.</seg>
<seg id="1166">Менің інім шкафтан көз байлаушының карнавалға арналған костюмін тауып алды.</seg>
<seg id="1167">Қалпақты басына киді, сөйтіп сонымен қыдырып кетті.</seg>
<seg id="1168">Бәрі оған күліп жүр.</seg>
<seg id="1169">Ник өте қырсық.</seg>
<seg id="1170">Достар Никке көз тастады да, көңілдене күлді.</seg>
<seg id="1171">Балақайдың түрі қызық боп тұр еді.</seg>
<seg id="1172">Оған мына қалпақ керемет жарасады!-деді Сауран.</seg>
<seg id="1173">Ник қалпағымен сиқыршыға , тек өте кішкентай сиқыршыға қатты ұқсап тұр,-деп Виталик досын қолпаштап қойды.</seg>
<seg id="1174">Қылсық сен!-деп күңк етті Ник қалпағы астынан.</seg>
<seg id="1175">Ал мен ондай емеспін.</seg>
<seg id="1176">Мен қылсық емеспін, менің мінезім жақсы.</seg>
<seg id="1177">Менің де мінезім жақсы!-деп, сөздің басын естімей қалған Даурен әңгімеге араласты.</seg>
<seg id="1178">Мен өзімнің бауырым секілді өте көңілді және мейірімдімін.</seg>
<seg id="1179">Міне енді адамның мінезі туралы,-деп ақыры Кузя өз сөзімен достардың әңгіме-дүкеніне қыстырылды,-біздердің қандай-қандай болатынымыз туралы қазір сөйлесеміз.</seg>
<seg id="1180">Егер досыңмен сапарға шықсаң, жол жүру көңілдірек болады.</seg>
<seg id="1181">Лилиан тотықұстан: Кузя, сенің достарын бар ма?-деп сұрады.</seg>
<seg id="1182">Енді қалай!-деп Кузя даусын шаттана шығарды.</seg>
<seg id="1183">Менде дос көп.</seg>
<seg id="1184">Менің достарым Чик-чирик атты торғай да, Фиу мен Фью есімді көгершіндер де, Чичика деген сауысқан да...</seg>
<seg id="1185">Ал сендер өзара дауласасыңдар ма?-деді Даурен нақтылай сұрап.</seg>
<seg id="1186">Ондай болып тұрады,-деп мойындады Кузя,-әйтсе де, бақытымызға орай, жиі емес, әрі тек болымсыз бірдеңелерге бола.</seg>
<seg id="1187">Менің достарым-дүние жүзіндегі ең сенімді және адал құстар.</seg>
<seg id="1188">Дос үшін олар тәуекел етуге бар.</seg>
<seg id="1189">Егер менің достарым болмаса, біздің мектебімізді жабуға тура келер еді.</seg>
<seg id="1190">Құстардың бірлесіп айқайды салғаны сондай, мысық қорыққанынан қашып кетті.</seg>
<seg id="1191">Ал Чичика тіпт оның құйрығынан бір тістеп, жүнін жұлып алды.</seg>
<seg id="1192">Сауран қайран қалды: Құстар да осындай батыл болар деп ойламаған едім!</seg>
<seg id="1193">Оны Виталикте қостады: Және осылай достаса біледі деп кім ойлаған!</seg>
<seg id="1194">Кузя мақтанышпен: Менде шынымен тамаша достар бар, -деді.</seg>
<seg id="1195">Папам, мамам, бауырым және мен- тату отбасымыз</seg>
<seg id="1196">Кузя келесі сабақты үлкен емен астында өткізуді ұсынды.</seg>
<seg id="1197">Еменде тамыр, дің, бұталар мен жапырақтар бар.</seg>
<seg id="1198">Айтыңдаршы, осы ағайпен сендердің отбасыларың арасында ортақ не болуы мүмкін?-деп сұрады ол балалардан.</seg>
<seg id="1199">Балақайлар ойланып қалды.</seg>
<seg id="1200">Сосын Лилиан айқайлап жіберді.</seg>
<seg id="1201">Мен бұл сұрақтың жауабын білемін!-деді ол.</seg>
<seg id="1202">Ағаш біздің отбасымыздың ататек шежіресін еске салады.</seg>
<seg id="1203">Біздің арғы аталарымыз бен арғы әжелеріміз – шежіреағаштың тамыры.</seg>
<seg id="1204">Аталарымыз бен әжелеріміз – діңі.</seg>
<seg id="1205">Бұталар –ата-аналарымыз.</seg>
<seg id="1206">Ал мен және Ник- осы бұтақтардағы жапырықтар!</seg>
<seg id="1207">Біздің үлкен әжеміз 95 жаста.</seg>
<seg id="1208">Біз оған жиі барып, сәлем беріп тұрамыз.</seg>
<seg id="1209">Ал мен өзімнің үлкен атамды көрген жоқпын.</seg>
<seg id="1210">Үйде оның тек хаттары бар.</seg>
<seg id="1211">Ол соғыста қаза тапқан, - деп мұңайды Виталик</seg>
<seg id="1212">Әр адам өзінің жеті атасын, яғни ата-бабаларын жеті буынға дейін білу керек деседі!-деді Сауран</seg>
<seg id="1213">Біз жақында папаммен бірге ауылға атама барып қайттық.</seg>
<seg id="1214">Атамның туған күні болған еді.</seg>
<seg id="1215">Мерекеге біздің үлкен отбасымыз түгел жиналды.</seg>
<seg id="1216">Сенің атын кім?</seg>
<seg id="1217">Ертеңіне балалар қайтадан балақайлар алаңқайына кездесті.</seg>
<seg id="1218">Бірінші болып Виталик пен Кузя келді.</seg>
<seg id="1219">Сосын Лилиан мен Ник жүгіріп жетті.</seg>
<seg id="1220">Олар бала мен тотықұсқа: «Hello!»- деп сәлем берді.</seg>
<seg id="1221">Ал Виталик оларға «Здравствуйте!»-деп жауап берді.</seg>
<seg id="1222">Сауран мен Даурен аздап кешігіп қалды.</seg>
<seg id="1223">Келген бетте ағайынды балалар достарына: «Сәлеметсіздер ме!»-деп сәлем жолдады.</seg>
<seg id="1224">Балалар әткеншектегі өз орындарына орналасқанша тосып тұрды да, Кузя дәрісіне кіріспек болып: Бүгінгі сабақтың тақырыбы... – деп бастай берді.</seg>
<seg id="1225">Осы кезде бұта арасынан бір титімдей күшік атып шықты.</seg>
<seg id="1226">Балалар есі кетіп: Ой қандай әдемі еді ол!-десті де, күшікті қоршап алды.</seg>
<seg id="1227">Мұның аты қалай екен, қожайыны кім?- деп сұрады Сауран.</seg>
<seg id="1228">Мен бұл күшікті тұңғыш рет көріп тұрмын, - деп жауап берді Кузя.</seg>
<seg id="1229">Қазір біз онымен танысамыз.</seg>
<seg id="1230">Ол кішкентай күшікке жылы жүзбен қарап, басын изеп қалды, ал содан соң одан бірдеңе жайында сұрады.</seg>
<seg id="1231">Күшік бұлардан қашқандай жүгіре жөнелді, бірақ көп ұзамастан бір қызбаланы ертіп оралды.</seg>
<seg id="1232">Қыз балалармен амандасты да былай деді:</seg>
<seg id="1233">Менің есімім – Мила.</seg>
<seg id="1234">Ал менің күшігімді Шарик деп атайды.</seg>
<seg id="1235">Оған қазір екі ай болды.</seg>
<seg id="1236">Ал өскен кезінде, ол үлкен ит болады.</seg>
<seg id="1237">Міне біз танысып та алдық – деді Кузя</seg>
<seg id="1238">Күншуақ көшесіндегі достар</seg>
<seg id="1239">Біздің қаламызда Сауран есімді бала тұрады.</seg>
<seg id="1240">Ол алты жаста.</seg>
<seg id="1241">Ол футбол ойнағанды және сурет салғанды жақсы көреді.</seg>
<seg id="1242">Сауранның Даурен деген інісі бар.</seg>
<seg id="1243">Сауран мен Даурен Күншуақты көшесінде екі қабатты жасыл үйде тұрады.</seg>
<seg id="1244">Үйдің қасында балалар алаңқайы бар.</seg>
<seg id="1245">Бұл ағайынды балалардың достары көп.</seg>
<seg id="1246">Олардың қатарында Ғабит те, Рита да, Оспан да, Роза мен Лиза да бар.</seg>
<seg id="1247">Балалар сондай-ақ Пашамен және Петямен достасып алған.</seg>
<seg id="1248">Ал жақында Сауран мен Дауренде көрші үйлерге қоныстанған жаңа достар пайда болды.</seg>
<seg id="1249">Терезесі түбіне сирень өскен сары үйде Наталья әжей тұрады.</seg>
<seg id="1250">Ол керемет бәліш пісіреді және жеміс-жидек тосабын қайнатады.</seg>
<seg id="1251">Әжейдің немересі бар.</seg>
<seg id="1252">Оның аты Виталик.</seg>
<seg id="1253">Ол мәскеулік бала.</seg>
<seg id="1254">Виталик жаздыгүні әжесіне мейман бола келді.</seg>
<seg id="1255">Виталиктің сөйлейтін тотықұсы бар, оның аты Кузя.</seg>
<seg id="1256">Кузя тор ішінде сырғауылмен аударылып-төңкеріліп айналғанды және өзінің досына ақыл айтқанды жақсы көреді.</seg>
<seg id="1257">Аппақ кіреберіс қанаты бар қызғылт үйге жақында бір қызбала мен ербала келіп қоныстанды.</seg>
<seg id="1258">Олар Лондоннан келіпті.</seg>
<seg id="1259">Қызбаланың аты Лилиан екен.</seg>
<seg id="1260">Ол оқи алады, санай да алады және қуыршақтарға көйлек тіге білетін көрінеді.</seg>
<seg id="1261">Ал оның інісінің аты Ник.</seg>
<seg id="1262">Ник 4 жаста.</seg>
<seg id="1263">Ол «Р» әрпін айтуды үйреніп жүр.</seg>
<seg id="1264">Бірде балақайлар сәбилер алаңшасында ұшырасып қалды.</seg>
<seg id="1265">Олар бір-бірімен ойнағысы келді, бірақ еркін ойнай алмады, себебі Сауран мен Даурен тек қазақша, Виталик – орысша, ал Лилиан мен Ник – ағылшынша сөйлейтін.</seg>
<seg id="1266">Міне сол кезде тотықұс Кузя балаларға жәрдемдеспек болып бел буды.</seg>
<seg id="1267">Кузя оларға өзінің тілінде – жарық дүниедегі балалардың бәрі түсінетін өзінің тотықұсшасымен - сөйлеп қоя берді.</seg>
<seg id="1268">Өзара достасып алу үшін сендер үш тілде – қазақша, орысша және ағылшынша түсіне және сөйлей білулерін керек.</seg>
<seg id="1269">Бауырларым, Игорьдің, Игорь Святославичтің жорығы туралы қайғылы әңгімесін ескі сөзбен бастайтындай кезең келді емес пе?</seg>
<seg id="1270">Осы жыр Боянның қиялынан емес, біздің заманның аңызынан басталсын делік!</seg>
<seg id="1271">Көреген Боян, біреуге жыр шырқағысы келсе, онда ойымен ағашты бойлап, жерде сұр қасқыр, бұлт астында көк сұңқар болып шүйілетін.</seg>
<seg id="1272">Ол өткен заманның алауыздығын жадына түйген деседі.</seg>
<seg id="1273">Ол кезде бір топ аққуға он сұңқарды жіберген жоқ, алайда өзінің көреген саусақтарын жанды ішекке тигізген, ал енді олардың өздері князьдардың даңқын дүрілдеткен.</seg>
<seg id="1274">Бауырларым, осы жырды қарт Владимирден бастап қазіргі Игорьге дейін әкелейік, ол ақылын өзінің жігерімен бекітті және жүрегін ерлікпен ұштап,</seg>
<seg id="1275">жауынгерлік рухқа бөленіп, өзінің батыл жасақтарын Орыс жерінің қамы үшін Қыпшақ жеріне әкелді.</seg>
<seg id="1276">Сонда Игорь жарық күнге қарады және ол оның жауынгерлерін қараңғылықпен бүркемелегенін көрді.</seg>
<seg id="1277">Игорь өзінің сарбаздарына айтты:</seg>
<seg id="1278">«Бауырларым мен сарбаздарым! Тұтқынға түскенше, өлген жақсы;</seg>
<seg id="1279">сондықтан, бауырлар, жүйрік сәйгүліктерге отырайық, көгілдір Донды көрейік».</seg>
<seg id="1280">Князьдің ақылын құштарлық басты және ұлы Донның дәмін тату зауқы оған жаман ырым боларын көлегейледі.</seg>
<seg id="1281">«Сендермен, орыстар, Қыпшақ даласының шетінде найзамды сындырғым, не өзімнің басымды қалдырғым, не дулығаммен Донның суын ішкім келеді», – деді.</seg>
<seg id="1282">О, Боян, ескі заманның бұлбұлы! Сен, бұлбұл, ой терегін бойлап, ақылыңмен бұлт астында ұшып, осы заманның екі бөлігінің де даңқын құндақтап, далалар мен тауларға Троян жолымен жортып, осы жорықтарды шырқасаң.</seg>
<seg id="1283">Сонда оның немересі Игорьге жыр былай айтылар еді:</seg>
<seg id="1284">«Сұңқарларды кең далаға боран емес әкелген – ұзақтар шоғыры ұлы Донға зымыраған».</seg>
<seg id="1285">Әлде сен, Велестің немересі, көреген Боян, былай жырлар ма едің:</seg>
<seg id="1286">«Суланың ар жағында аттар кісінейді – Киевте даңқ дүрілдейді. Новгородта кернейлер күмбірлейді, Путивлде жалаулар көтерілді» деп. Игорь сүйікті Бауыры Всеволодты күтіп тұр</seg>
<seg id="1287">және оған Буй Тур Всеволод былай деді:</seg>
<seg id="1288">«Жалғыз ағам, жалғыз жарқын жарығым – Игорь, сенсің! Біз екеуіміз де Святославтың ұлдарымыз!</seg>
<seg id="1289">Ер-тоқым сал, аға, өзіңнің жүйрік аттарыңа,</seg>
<seg id="1290">ал менікі дайын, Курскінің түбінде ерттеліп тұр.</seg>
<seg id="1291">Ал менің куряндарым тәжірибелі жауынгерлер: керней астында шыңдалған, дулыға астында мәпеленген, найза ұшымен азықтанған,</seg>
<seg id="1292">оларға жолдар белгілі, оларға жыралар таныс, олардың садақтары тартулы, қорамсақтары ашулы, қылыштары қайраулы:</seg>
<seg id="1293">өздері даладағы сұр қасқыр секілді, өздеріне абырой, ал князьға даңқ іздеп шабады».</seg>
<seg id="1294">Сонда князь Игорь алтын үзеңгіге аяғын салды да, еркін далаға бет алды.</seg>
<seg id="1295">Күн оның жолын қараңғылығымен бөгеді,</seg>
<seg id="1296">түн күркірі құстарды оятты, аңдардың дыбыс-дыбысы күшейді,</seg>
<seg id="1297">Див селк етті, ағаштың ұшар басынан дауыстады, белгісіз жерге, Волгаға, Поморға, Посулға, Сурожға, Корсунге және Тмуторокан тұлғасы сен де тыңда деп бұйырды.</seg>
<seg id="1298">Ал қыпшақтар сүрлеусіз жолдармен Ұлы Донға қарай жөнелді. Түн ортасында үріккен аққуларға ұқсап, арбалар шиқылдайды. Ал Игорь Донға жасағын әкеле жатыр.</seg>
<seg id="1299">Енді оның қасіретін емен ормандарындағы құстар да күтуде, жыра ішіндегі қасқырлар да жамандықты білдіруде, қырандар шықылықтауымен аңдарды сүйекке шақыруда, алтынмен апталған қалқандарға түлкілер арсылдауда.</seg>
<seg id="1300">О, Орыс жері! Сен енді шоқының ар жағында қалдың!</seg>
<seg id="1301">Түннің жарқылы ұзақ сенеді.</seg>
<seg id="1302">Таң шапағы нұрын төкті, тұман даланы жапты,</seg>
<seg id="1303">бұлбұл үні толастады, ұзақтардың үні естілді.</seg>
<seg id="1304">Орыстар еркін даланы өздеріне намыс, ал князьдарға даңқ іздеп, алтынмен апталған қалқандарымен бүркеді.</seg>
<seg id="1305">Жұма күні таң сәріде олар қыпшақтардың жасақтарын талқандап тастады. Кең далаға жебелерін жаудырып, қыпшақтардың қырмызы қыздарын, олармен бірге алтын мен жібектерін және қымбат оксамиттерін алып қашты.</seg>
<seg id="1306">Саз батпақ жерлерге жапқыштар мен жамылғыштарды және кожухтарды, қыпшақтардың қымбат әшекейленген киімдерін өткел ғып төседі.</seg>
<seg id="1307">Алтын жалау, ақ хоругвь, алтын бунчук, күміс таяқ – ержүрек Святославичке!</seg>
<seg id="1308">Олегтің батыл ұясы (ұрпағы) далада көз іліндіріп жатыр. Алысқа ұзап шықты!</seg>
<seg id="1309">Не сұңқарға, не қаршығаға, не саған, қара құзғын, отқа табынған қыпшақ, ол жәбірленуге туған жоқ!</seg>
<seg id="1310">Гзак сұр қасқыр болып жортып келеді, Ұлы Донға апаратын ізді оған Кончак көрсетіп тұр.</seg>
<seg id="1311">Екінші күні таң сәріде қанды шапақ жарықты білдіреді,</seg>
<seg id="1312">теңіз жақтан қара бұлт төніп, төрт күнді жапқысы келеді, ал олардың арасынан көк найзағай жарқылдайды.</seg>
<seg id="1313">Күннің ұлы күркірі болады, Ұлы Доннан оқ болып жауын жауады!</seg>
<seg id="1314">Осы арада найза қақ бөлінеді, осы жерде Ұлы Донның жанындағы Қаялы өзенінде қыпшақтардың дулығаларына семсерлер сынады.</seg>
<seg id="1315">О, Орыс жері! Сен енді шоқының ар жағында қалдың!</seg>
<seg id="1316">Міне, Игорьдің ержүрек жасақтарына теңізден Стрибогтың немерелері, желдер, садақтың оғымен желпіп тұр.</seg>
<seg id="1317">Жер гүрілдеді, өзендер лайланып ақты. Даланы шаң басты,</seg>
<seg id="1318">жалауларға тіл бітті: қыпшақтар Доннан, теңізден келе жатыр</seg>
<seg id="1319">және орыс жасақтарын жан-жақтан қоршап алды.</seg>
<seg id="1320">Ібілістің балалары даланы айғаймен, ал ержүрек орыстар алтынмен апталған қалқандарымен бөгеді.</seg>
<seg id="1321">Яр Тур Всеволод! Сен соғыстың маңдай алдындасың, жауынгерлерге садақтың оғын бүркесің, болат қылыштарыңмен дулығаларды күркіретесің.</seg>
<seg id="1322">Тур, алтын дулығаң жарқылдап, қайда шапсаң да – сол жерде қыпшақтардың бастары жатады.</seg>
<seg id="1323">Яр Тур Всеволод! Сенің суарылған семсерлеріңмен аварлықтардың дулығалары қақ айрылған.</seg>
<seg id="1324">Қымбатты бауырлар, намысы мен байлығын, Чернигов қаласындағы әкесінің алтын тағын және өзінің сүйкімді әйелін, әсем Глеб қызын, әдет пен дәстүрін ұмытқан оған жарақат сөз бе!</seg>
<seg id="1325">Троянның ғасырлары болған, Ярославтың жылдары өткен, Олегтің де, Олег Святославичтің соғыстары болған.</seg>
<seg id="1326">Қылышымен өшпенділік өршіткен және садақтың оғын жерге жаудырған сол Олег емес пе.</seg>
<seg id="1327">Тмуторокан қаласында алтын үзеңгісінде тұрды,</seg>
<seg id="1328">ал сол сыңғырды баяғыдағы ұлы Ярослав естіген,</seg>
<seg id="1329">ал Всеволодтың ұлы Владимир Черниговте күнде таңертең құлағын бітеген.</seg>
<seg id="1330">Ал мақтаншақтық Борис Вячеславичке ажал оғын құштырды және батыл әрі жас князь Олегтің реніші үшін Канинде жасыл кебін кигізді.</seg>
<seg id="1331">Осы сияқты Қаялыдан Святополк та өзінің әкесін Венгр жорғаларымен Киевке, қасиетті Софияға мәпелеп жеткізді.</seg>
<seg id="1332">Сонда Олег Гориславичтің кезінде өзара араздық өніп және өсіп шыга бастаған, Дажь-Божьи немересінің дүние-мүлкі құрыған, князьдардың бүлігінен адамдар өмірі қысқарған.</seg>
<seg id="1333">Сонда орыс жерінде диқандардың даусы сирек естілді, өзара өлік бөліскен құзғын жиі-жиі қарқылдады, ал ұзақтар өзінше тіл қатысты. Жеңіл табысқа ұшып барғысы келді!</seg>
<seg id="1334">Ол сол кездегі ұрыстарда және сол бір жорықтарда болған, ал мынадай соғысты естімеген! Таңертеңнен кешке денін, кештен таң сәріге дейін қызулы жебелер ұшты, семсерлер дулығаларға тиіп жаңғырды,</seg>
<seg id="1335">беймәлім далада, Қыпшақ жерінің ортасында болат найзалар сартылдады. Ат тұяғының астындағы қара жерге сүйек себілді, қан төгілді, олар орыс жерінде қасірет болып көктеді!</seg>
<seg id="1336">Таң сәріде алыстан не айғай, не шу естілді?</seg>
<seg id="1337">Игорь жасақтарын бұрып жатыр: ол сүйкімді бауыры Всеволодты аяды.</seg>
<seg id="1338">Бір күн соғысты, келесі күні соғысты, үшінші күні түске қарай Игорьдің жалауы құлады.</seg>
<seg id="1339">Осы арада ағынды Қаялының жағасында ағайындылар ажырасты;</seg>
<seg id="1340">осы арада қанды шарап жетіспеді;</seg>
<seg id="1341">осы жерде ержүрек орыстар тойды аяқтады: құдаларына ішкізді, ал өздері орыс жері үшін жан тәсілім етті.</seg>
<seg id="1342">Қимастықтан шөптер де мұңайысты, ал қайғырған терек жерге басын иді.</seg>
<seg id="1343">Енді, міне, бауырластар, көңілсіз уақыт басталды, енді жасақтарды құм басып қалды.</seg>
<seg id="1344">Дажь-Божьи немерелерінің жасақтарында реніш пайда болды, ол қыз болып Троян жеріне аяқ басты, аққұлардың қанаттарымен Донның жанындағы көк теңізді шалпылдатты, шалпылдатып молшылық уақытты еске салды.</seg>
<seg id="1345">Князьдардың қыпшақтармен күресі аяқталды. Өйткені бауыры бауырына: «Мынау менікі және анау да менікі», – деді. Сонда князьдар кішкенені «зор» көріп сөз айта бастады және өздеріне өздері өшпенділік оятты,</seg>
<seg id="1346">ал қыпшақтар жан-жақтан орыс жеріне жеңіспен келіп жатты.</seg>
<seg id="1347">О, сұңқар, құс қағып түсіріп, алысқа ұшып келдің – теңізге!</seg>
<seg id="1348">Ал Игорьдің ержүрек жасақтарын тірілте алмайсың!</seg>
<seg id="1349">Ол туралы Карна шақырды және Желя мүйізіндегі лаулаған отты адамдарға үлестіріп, Орыс жерінен желіп өтті.</seg>
<seg id="1350">Орыс әйелдері еңіреді былай деп:</seg>
<seg id="1351">«Енді біз өзіміздің нақсүйерімізді не ойға келтіре алмаймыз, не оймен ойлап таба алмаймыз, не көзімізбен көрмейміз, ал алтын мен күмісті және одан да зорын қолымызға да ұстай алмаймыз!»</seg>
<seg id="1352">және бауырластар, Киев қасіреттен, Чернигов тауқыметтен ыңыранды.</seg>
<seg id="1353">Орыс жерін мұң басты, Орыс жеріне орасан уайым, қайғы тарады.</seg>
<seg id="1354">Князьдар өздеріне өздері өшпенділік ұрығын септі,</seg>
<seg id="1355">ал қыпшақтар өздері орыс жеріне жеңіспен жортып келіп, әр ауладан салыққа бір тиін алды.</seg>
<seg id="1356">Сол секілді осы екі батыл Святославичтар да, Игорь және Всеволод, осының алдында ғана олардың әкесі, Киевтің айбынды да даңқты Святославы</seg>
<seg id="1357">өзінің қа?арымен, өзінің күшті жасақтарымен және болат қылыштарымен басқандай болған өшпенділікті енді қайта өршітті. Қыпшақ жеріне келді, шоқыларын және сайларын таптады, өзендерін және көлдерін лайлады, ағындарын және шалшықтарын құрғатты. Ал қыпшақтардың темір құрсаулы ұлы жасақтарынан шыққан теңіздің қолтығындағы жаман Кобякты құйын айдап кеткендей қуып шықты және Кобяк Киев қаласында Святославтың жиын сарайында өлді.</seg>
<seg id="1358">Осы арада немістер және венециандықтар, осы арада гректер және моравтар Святославтың даңқын шырқайды, қыпшақтардың өзенінде, Қаялының түбінде орыстың байлығын батырғаны, алтынын төккені үшін князь Игорьді сөкті.</seg>
<seg id="1359">Осы арада князь Игорь алтын ер-тоқымнан құлдың ер-тоқымыны ауысып мінді.</seg>
<seg id="1360">Қалалардың қорғандарын мұң басты және думан басылды.</seg>
<seg id="1361">Святослав Киевте, тауда күңгірт түс көрді.</seg>
<seg id="1362">«Осы түні кештен бастап маған ағаш төсекте ақыреттік қара киім кигізді,</seg>
<seg id="1363">ал қайғы-мұң араласқан көк шарапты маған көсіп берді,</seg>
<seg id="1364">отқа табынған одақтастардың бос қалған қорамсақтарынан маған ірі маржан септі</seg>
<seg id="1365">және мені еркелетті. Енді алтын күмбезді үйімнің тақтайларының арқауы жоқ.</seg>
<seg id="1366">Кештен бастап түні бойы Плесеньск жанындағы жайылымда</seg>
<seg id="1367">сұр қарғалар қарқылдады, Қисаней орманында болды да зымырап көк теңізге кетті».</seg>
<seg id="1368">Сонда боярлар князьға былай деді:</seg>
<seg id="1369">«Енді, князь, ақылды қасірет тұтқындады.</seg>
<seg id="1370">Міне, әкесінің алтын тағынан екі сұңқар ұшып шықты, Тмуторокан қаласын аламыз, не болмаса дулығамен Донның суын ішеміз деп. Енді далалықтардың семсерімен сұңқарлардың қанатын қырықты ал өздерін темір тормен шандыды.</seg>
<seg id="1371">Үшінші күні барып қараңғы түсті емес пе: екі Күн өшті, қызыл қанды қос саңлақ сөнді де теңізге батты және олармен бірге екі жаңа туған ай, – Олег пен Святослав та қара түн жамылды.</seg>
<seg id="1372">Қаялы өзенінде жарықты қараңғылық басты:</seg>
<seg id="1373">қыпшақтар бір топ жолбарыстар секілді орыстардың жеріне тарап кетті және шығыс халықтарында зор шаттық сезімін оятты.</seg>
<seg id="1374">Енді мақтаныш сезіміне нұқсан келді;</seg>
<seg id="1375">енді бостандықты зорлық басты;</seg>
<seg id="1376">енді Див жерге түсті.</seg>
<seg id="1377">Міне, енді готтардың қырмызы қыздары көк теңіздің жағасында орыс алтындарын сыңғырлатып, Брус заманын дәріптеп әндетті, Шарукан үшін өшін алмақшы болып, қиялданды.</seg>
<seg id="1378">Ал біз енді, сарбаздар, көңілсізбіз».</seg>
<seg id="1379">Сонда ұлы Святослав көз жасымен араластырып алтындай сөзін айтты:</seg>
<seg id="1380">«О, менің немерелерім, Игорь және Всеволод! Қыпшақ жеріне сендер қылыштарыңмен ерте жәбір жасадыңдар, ал өздерің даңқ іздедіңдер. Сендер жеңемін деп абыройсыз қалдыңдар, қыпшақтардың қанын төгіп, абырой да алмадыңдар.</seg>
<seg id="1381">Сендердің батыл жүректерің мықты болаттан соғылған және ерлікте шыныққан.</seg>
<seg id="1382">Не істедіңдер, сендер, менің күміс шашыма!</seg>
<seg id="1383">Ал менің бауырым Ярославтың Черниговтың боярлары мен могут, татран, шелбир, топчак, ревуг және ольберлермен бірге күшті де бай саналатын жауынгерлерінің зор билігін енді көрмеймін. Олар болса, қалқансыз, етігінің қонышындағы пышақтарымен, айқайлаған дауыстарымен-ақ бабаларының даңқын ұрандап жасақтарды жеңе алатын-ды.</seg>
<seg id="1384">Бірақ сендер айттыңдар: «Өзіміз нарлық көрсетейік: ежелгі даңқты өзімізге иемденейік, ал келешектегіні өзіміз бөлісейік», – деп.</seg>
<seg id="1385">Ал, бауырларым, қарияның жасаруы ғажап па екен?</seg>
<seg id="1386">Егер сұңқар түлеген болса, онда құстарды киіктен іледі, өзінің ұясын жәбірлеуге бермейді.</seg>
<seg id="1387">Бірақ кесапат мынада – маған князьдар көмекші емес:</seg>
<seg id="1388">қиын заман басқа түсті.</seg>
<seg id="1389">Міне, Римовтың жанында қыпшақ семсерлерінің астында жұрт даурығып жатыр, ал Владимирде жараланғандар ыңыранып жатыр,</seg>
<seg id="1390">қасірет пен уайым – Глебтің ұлына!»</seg>
<seg id="1391">Ұлы князь Всеволод! Әкеңнің алтын тағын қоруға алыстан ұшып келем деп ойламайсың ба?</seg>
<seg id="1392">Сен Волганы ескегіңмен көсіп шашасың, ал Донды дулығаңмен көсіп төгесің.</seg>
<seg id="1393">Егер сен осы арада болсаң, онда күң бір ногатадан, ал құл бір резаннан тұрар еді…</seg>
<seg id="1394">Сен құрғақта өжет Глебтің ұлдарындай өткір найзаларыңмен түйрей аласың ғой.</seg>
<seg id="1395">Сен, шақар Рюрик және Давыд! Алтындалған дулығаларымен қан ішінде қалқыған сендердің жауынгерлерің емес пе?</seg>
<seg id="1396">Сендердің батыл сарбаздарың емес пе, белгісіз далада суарылған қылыштармен жараланып, бұқа секілді өңкілдеген?</seg>
<seg id="1397">Ал мырзалар, біздің заманымыздың жәбірі үшін, орыс жері үшін, шақар Игорь Святославичтің жаралары үшін, енді алтын үзеңгіге аяқ салыңдар!</seg>
<seg id="1398">Галицкінің Осмомысль Ярославы! Корольдің жолын бөгеп, Дунайдың қақпасын жауып, ауыртпашылықтарды бұлттан әрі асырып, Дунай бойы сотыңды құрып, өзіңнің темірдей жасақтарыңмен Венгр тауын тіреп, алтыннан соғылған үлкен тағыңда биік отырсың.</seg>
<seg id="1399">Сенің қа?арың жер бетіне жайылды, Киевтің қақпасын ашасың, алыс елдердегі сұлтандарды әкеңнің алтын тағында отырып атасың.</seg>
<seg id="1400">Орыс жері үшін, шақар Игорь Святославичтің жаралары үшін жаман құл Кончакті, атсаңшы енді, мырза!</seg>
<seg id="1401">Ал, сен, шақар Роман мен Мстислав! Батыл ой сендердің ақылдарыңды ерлікке қызықтырады.</seg>
<seg id="1402">Жігерлікпен құс алған сұңқардай желмен қалқып, батылданып, ерлікке биік самғайсың.</seg>
<seg id="1403">Латын дулығаларының астындағы темір бауларың сендердің жауынгерлеріңдікі емес пе? Олардан жер тітіркенген және Хинова, Литва, Ятвяги, Деремела сияқты көптеген елдер және қыпшақтар найзаларын сындырған және сол болат қылыштарға өздерінің бастарын иген.</seg>
<seg id="1404">Бірақ енді, күннің нұры князь Игорь үшін сөнді, ал терек жаман ырым белгісіндей жапырағын түсірді:</seg>
<seg id="1405">Роси және Сула бойындағы қалаларды бөлісті. Ал Игорьдің ержүрек жасағын тірілте алмайсың!</seg>
<seg id="1406">Князь саған, Дон үн қатады және князьдарды жеңіске шақырады.</seg>
<seg id="1407">Батыл князьдар, Ольговичтер, енді ұрысқа үлгерді…</seg>
<seg id="1408">Ингвар мен Всеволод және Мстиславичтердің үшеуі де жаман ұяның сұңқарлары емес! Өздеріне иелікті жеңіс жолымен тауып алған жоқ!</seg>
<seg id="1409">Сендердің алтын дулығаларың мен поляк найзаларың және қалқандарың қайда енді?</seg>
<seg id="1410">Орыс жері үшін, шақар Игорь Святославичтің жаралары үшін өздеріңнің өткір жебелеріңмен бөгеңдер даланың қақпасын!</seg>
<seg id="1411">Енді Сула Переяслав қаласына қарай күміс сарқырамаларымен ақпайды және Двина отқа табынғандардың айғайының астында сол айбынды қыпшақтар үшін лай-батпақ болып ағады.</seg>
<seg id="1412">Тек Васильковтың ұлы жалғыз Изяслав өзінің өткір қылыштарымен литвандықтардың дулығасын дыңғырлатты, өзінің атасы Всеславтың даңқын күйретті, ал өзі алтындалған қалқандардың астында, қанды шөптің үстінде, өзінің жақсы көргенімен литвандықтардың қылыштарымен ұрылды,</seg>
<seg id="1413">ал анау былай деді:</seg>
<seg id="1414">«Сенің сарбаздарыңды, князь, құстар қанатымен жапты, ал қанын аңдар жалады».</seg>
<seg id="1415">Бұл жерде не бауыры Брячислав, не екіншісі – Всеволод болмады. Осылай жалғыздықта алтын алқа арқылы маржан жанын айбынды денесінен түсіріп алды.</seg>
<seg id="1416">Дауыстар мұңданды, думан басылды, қалалар кернейлетті.</seg>
<seg id="1417">Ярослав және Всеволодтың барлық немерелері! Енді өздеріңнің туларыңды түсі-ріңдер, өздеріңнің кетілген қылыштарыңды қынабына салыңдар,</seg>
<seg id="1418">өйткені сендер аталарыңның даңқынан айрылдыңдар.</seg>
<seg id="1419">Орыс жеріне, Всеславтың дүние-мүлкіне, сендер өздеріңнің алауыздықтарыңмен қыпшақтарды әкеле бастадыңдар.</seg>
<seg id="1420">Өзара араздықтың кесірінен де қыпшақ жерінен зорлық-зомбылық жетті емес пе! Троянның жетінші ғасырында</seg>
<seg id="1421">Всеслав өзіне сүйкімді қыз туралы жеребе тастады.</seg>
<seg id="1422">Аттарына сеніп, қулықпен Киев қаласына шапты және Киевтің алтын тағына таяғын тигізді.</seg>
<seg id="1423">Олардан қа?арлы аң болып, көк мұнарға оранып, түн ортасында Белгородтан шықты, үш жолғы әрекеттен кейін ымырт қараңғылығын жамылып,</seg>
<seg id="1424">сәттілікті иемденді: Новгородтың қақпасын ашты, Ярославтың даңқын күйретті,</seg>
<seg id="1425">Дудудоктан Немигаға дейін қасқыр болып зытты. Немигада бастардан бау төсейді, болат шынжырмен бастырады, өмірден өлім қырманын жасайды, денеден жанын елейді.</seg>
<seg id="1426">Немиганың қанды жағаларына жақсылық егілген жоқ, орыс ұлдарының сүйектері егілді.</seg>
<seg id="1427">Всеслав – князь адамдарға сот құрды, князьдарға қалаларды бөліп берді, ал өзі түнде қасқыр болып жортты: Киевтен әтеш шақырғанға дейін Тмутороканға жортып барды, қасқыр болып ұлы Хорстың жолын кесіп кетіп отырды.</seg>
<seg id="1428">Полоцкіде, қасиетті Софияның жанынан ол үшін азандағы дұғаға арнап қоңырау соғылса, ол сол сыңғырды Киевте еститін.</seg>
<seg id="1429">Оның алғыр денесінде көреген жаны болса да, бірақ қасіреттен жиі күйзелетін.</seg>
<seg id="1430">Оған ақылды, білгір Боян бұрыннан-ақ сөзін айтқан:</seg>
<seg id="1431">«Ептіге де, қуға да, не айлакер құсқа да құдайдың жазасынан қашып құтылуға болмайды!»</seg>
<seg id="1432">О, Орыс жеріне алғашқы замандар мен алғашқы князьдарды еске түсіріп, күйзеліс келер!</seg>
<seg id="1433">Сол қарт Владимирді Киевтің тауларына жіпсіз байламау керек еді:</seg>
<seg id="1434">ал қазір Рюриктің тулары көтерілді, ал басқалары – Давыдовтардікі, бірақ олардың тулары бөлек-бөлек желбірейді.</seg>
<seg id="1435">Найзалары әндетеді!</seg>
<seg id="1436">Ярославнаның дауысы Дунайда естіледі, белгісіз көкек болып ертемен жылап шақырады.</seg>
<seg id="1437">«Дунайдың бойымен көкек болып ұшамын,</seg>
<seg id="1438">Қаялы өзеніне жібек жеңімді маламын,</seg>
<seg id="1439">князьдің зор денесіндегі оның қанды жараларын сүртемін дейді».</seg>
<seg id="1440">Ярославна Путивлдің қорғанында ертемен жылайды дауыс қылып:</seg>
<seg id="1441">«О, жел, желекеш! Тақсыр, сен неге қарсы соғасың?</seg>
<seg id="1442">Менің сүйіктімнің жауынгерлеріне қарсы бағытталған хиновтардың оғын өзіңнің жеңіл қанатыңмен неге алып ұшасың?</seg>
<seg id="1443">Саған аз болды ма көк теңізде кемелерді тербетіп, бұлт астында ұшқаның?</seg>
<seg id="1444">Неге, тақсыр, менің шаттығымды ақ селеуге шашып тастадың?».</seg>
<seg id="1445">Путивл қаласының қорғанында Ярославна ертемен былай деп жылайды, дауыс қылып:</seg>
<seg id="1446">«О, Днепр Словутич! Сен Қыпшақ жерінің тасты тауларын жарып өттің,</seg>
<seg id="1447">Сен өзіңнің үстіндегі Святославтың қайықтарын Кобяктің қосынына дейін толқытып әкелдің.</seg>
<seg id="1448">Тақсыр, менің нақсүйерімді маған аялап жеткіз, мен теңізге ертемен кез жасымды төкпейін».</seg>
<seg id="1449">Ярославна Путивлдің қорғанында ертемен жылайды дауыс қылып:</seg>
<seg id="1450">«Жарқын және үш қайтара жарқын Күн! Сен бәріне де жылысың және әсемсің,</seg>
<seg id="1451">неге сен, тақсыр, өзіңнің аптап нұрыңды нақсүйерімнің жауынгерлеріне төктің? Сусыз далада олардың садақтарын шөлмен қайыстырдың, олардың қорамсақтарын қайғымен нығадың».</seg>
<seg id="1452">Түн ортасында теңіз құбылып бір толқыды, қатты құйын бұлт болып келе жатыр. Құдай князь Игорьге Қыпшақтардың жерінен әкесінің алтын тағына, Орыс жеріне жол көрсетіп тұр.</seg>
<seg id="1453">Кешкі арай өшті. Игорь ұйқылы-ояу: Игорь ойымен ұлы Доннан кіші Донцыға дейінгі даланы өлшейді.</seg>
<seg id="1454">Түн ортасында Овлур өзеннің арғы жағындағы атты ысқырып шақырады – князь Игорьге «ғайып бол» деп түсіндірді.</seg>
<seg id="1455">Шақырды; жер тық етті, шөп басы теңселіп, қыпшақтардың қоныстары қозғалды.</seg>
<seg id="1456">Ал князь Игорь ақ тышқан болып қамысқа және ақ үйрек болып суға сүңгіді,</seg>
<seg id="1457">сәйгүлікке мініп шапты және одан сұр қасқыр болып ырғыды.</seg>
<seg id="1458">Донцының кілт бұрылысына қарай зымырады және бұлт астында сұңқар болып ұшып, қаз бен қуды таңертеңгі, түскі және кешкі асқа ілді.</seg>
<seg id="1459">Егер Игорь сұңқар болып ұшса, онда Овлур қасқыр болып денесіне тиген шықты сілки тастап жүгірді: олар өздерінің жүйрік аттарын болдыртты.</seg>
<seg id="1460">Донец айтты:</seg>
<seg id="1461">«Князь Игорь! Саған ұлылық, ал Кончакқа сүйкімсіздік, ал Орыс жеріне шаттық аз емес».</seg>
<seg id="1462">Игорь былай деді:</seg>
<seg id="1463">«О, Донец! Князьді толқыныңда мәпелеген, оған өзіңнің күміс жағалауларыңда көк шөп төсеген, көк теректің саясында оны жылы тұманмен ораған, саған ұлылық тән!</seg>
<seg id="1464">Сен оны көкала үйрек болып суда, шағала болып ағыныңда, қара үйрек болып жел бетінде қорғадың».</seg>
<seg id="1465">Стугна өзені ондай емес, – деді: болымсыз ағынға ие болып, бөтен жылғалар мен сарқырамаларды жұтып, сағасына қарай кеңейіп, жас жігіт,</seg>
<seg id="1466">князь Ростиславтың шешесі жас жігіт князь Ростиславты жоқтап жылайды.</seg>
<seg id="1467">Жаны ашығандықтан гүлдер мұңайды және терек қасіреттен жерге иілді.</seg>
<seg id="1468">Олар сауысқандар емес саңқылдаған – Игорьдің ізін басып Гзак пен Кончак келеді.</seg>
<seg id="1469">Ол кезде құзғындар қарқылдамады, торғайлар үнсіз қалды, сауысқандар саңқылдамады,</seg>
<seg id="1470">тек жыландар ирелеңдеді. Тоқылдақ тықылымен өзенге жолды нұсқады, бұлбұлдар көңілді әнімен таңды білдірді.</seg>
<seg id="1471">Гзак Кончакқа былай деді:</seg>
<seg id="1472">«Егер сұңқар ұясына ұшса, оның балапанын садағымыздың алтын жебесімен атайық».</seg>
<seg id="1473">Кончак Гзакқа айтты:</seg>
<seg id="1474">«Егер сұңқар ұясына ұшса, онда оның балапанын сұлу қызбен матастырып тастайық».</seg>
<seg id="1475">Және де Гзак Кончакқа айтты:</seg>
<seg id="1476">«Егер оны сұлу қызбен матастырсақ, бізде не сұңқардың балапаны, не сұлу қыз болмайды және біз Қыпшақ даласында құстар шабуылына ұшыраймыз».</seg>
<seg id="1477">Көне Ярослав заманындағы Святославтың жыраулары, князь Олегтің жақсы көретіндері, Боян мен Ходына былай деді:</seg>
<seg id="1478">«Иық болмаса басқа да қиын, бассыз дененің де қасіреті мол» – Орыс жеріне де Игорьсіз дәл солай.</seg>
<seg id="1479">Аспанда күн жарқырайды – князь Игорь Орыс жерінде.</seg>
<seg id="1480">Қыздар Дунайда шырқайды – дауыстары теңізден Киевке дейін үйіріліп көтеріледі.</seg>
<seg id="1481">Игорь Боричев бойымен қасиетті Богородица Пирогощей шіркеуіне келе жатыр.</seg>
<seg id="1482">Елдер қуанышта, қалалар шаттықта.</seg>
<seg id="1483">Қарт князьдарға жырды айтып болып, соңынан жастарға жыр айту керек!</seg>
<seg id="1484">Игорь Святославичтің, Буй Тур Всеволодтың, Владимир Игоревичтің даңқы артсын!</seg>
<seg id="1485">Қыпшақтардың жасақтарына христиандар үшін қарсы шыққан князьдар мен сарбаздар есен болыңдар!</seg>
<seg id="1486">Князьдар мен жасақтың даңқы арта берсін! Әумин!</seg>
<seg id="1487">Қалың нөкер қаумалаған Лилипутия патшасы тұтқында жатқан автордың хал-жағдайын білмекке келеді.</seg>
<seg id="1488">Патшаның сырт кейпі мен киімдерін сипаттау.</seg>
<seg id="1489">Авторға лилипуттер тілін үйрету үшін мұғалімдер тағайындалады.</seg>
<seg id="1490">Өзінің монтаны тәртібімен ол патшаның мейіріміне ілігеді.</seg>
<seg id="1491">Автордың қалталары тінтіліп, оның қылышы мен пистолеті тартып алынады.</seg>
<seg id="1492">Аяғыма тік тұрған соң, мен айналаға көз салдым.</seg>
<seg id="1493">Төңіректің бәрі біртұтас бақша сияқты әсер етсе, әрқайсысының аумағы қырық шаршы футтан аспайтын, қоршауға алынған алаңдар гүлдер өсірілген арнайы орындар іспетті еді.</seg>
<seg id="1494">Бұл алаңдар, менің байқауымша, ең ұзын ағаштары жеті футтан аспайтын, биіктігі жарты станга болатын орманмен кезектесіп отырады.</seg>
<seg id="1495">Сол қанатта театр декорациясына ұқсайтын қала жатты.</seg>
<seg id="1496">Бірнеше сағаттан бері мені аса қатты мазалаған бір ғана табиғи қажеттілік болды және оның таңғаларлық та ештеңесі жоқ еді, өйткені мен ең соңғы рет осыдан екі күн бұрын жеңілденген болатынмын.</seg>
<seg id="1497">Ұялу сезімін аса қатал дабыл белгілері алмастырды.</seg>
<seg id="1498">Мен ойлап таба алған ең тәуір амал өз үйіме еңбектеп кіру болды да, мен солай істедім және есікті қымтай жауып, шынжырларым жеткенше түкпірге барып, құтымды қашырған ауыртпалықтан денемді азат еттім.</seg>
<seg id="1499">Дегенмен бұл мені ластығым үшін күстаналауға жол беретін жалғыз ғана оқиға және мен көңілі таза оқырманның, әсіресе, ол менің басыма түскен шарасыз ахуалға күні бұрынғы дайын көзқараспен келмей, парасатпен қараса, кешірім етерінен үміттенемін.</seg>
<seg id="1500">Бұдан кейінгі уақыттарда мен белгі берген әжетімді шынжырларым мүмкіндік бергенше тәуепжайдан ұзап барып, таң сәріде ашық ауада өткеруге көштім, оның үстіне тиісті шаралар қабылданып, осы шаруа үшін арнайы тағайындалған қос қызметші иісі мүңкіген дүниені маған қонақтар келгенше арбаға салып әкететін болды.</seg>
<seg id="1501">Егер тазалық тұрғысынан көпшілік алдында ақталуды қажет деп таппасам, сондай-ақ маған теріс көзқарастағы кейбіреулердің осы және басқа да кейбір жайттарды көлденең тарта, күмән туғызуға ұмтылатынын білмесем, бір қарағанда соншалықты маңызды көрінбейтін нәрсеге мен осынша ұзақ тоқталмас та едім.</seg>
<seg id="1502">Бұл шаруаны тындырған соң, мен таза ауа жұтпаққа сыртқа шықтым.</seg>
<seg id="1503">Мұнарадан түсіп үлгерген патша ат үстінде маған қарай бет түзеді.</seg>
<seg id="1504">Ол сақадай сай тұрған аспаздары мен қызметшілеріне маған ас-су жеткізуге бұйрық берді де, әлгілер маған деген ас-ауқат пен шарап салынған ерекше арбаларды менің қолым жетерлік тұсқа итеріп әкелді.</seg>
<seg id="1505">Осындай жиырма арбадағы ас пен он арбадағы сусынды мен қолыма алдым да, дем сәтте босаттым.</seg>
<seg id="1506">Патшайым, жас бекзадалар мен бикелер өзге де сарай ханымдарымен бірге едәуір аулақ тұстағы орынтақтарда отырған еді, әйтсе де патшаның атқа қатысты оқиғасынан кейін олардың бәрі орындарынан өре тұрып, мәртебелі жан иесіне жақындады; мен де енді соны сипаттамақпын.</seg>
<seg id="1507">Оның бойы сарайдағы өзге адамдардан менің тырнағымдай ұзындықта биік, осының өзі-ақ өзгелердің бойына үрейлі құрмет қонақтатуға жететін.</seg>
<seg id="1508">Оның бет әлпеті батыр пішіндес, еріндері австриялықтардікіндей, бүркіт мұрын, тұлғасы тік, денесі, қолдары мен аяқтары жарасымды, қозғалысы сәнді, бітімі тәкаппар.</seg>
<seg id="1509">Жасы бозбала шақтан өткен, жиырма сегіз жыл тоғыз ай, оның жеті жылын ол құт-берекеге толы, көбіне-көп жеңіс қуаныштарымен мерейленген патшалық билікте өткерген.</seg>
<seg id="1510">Ұлы мәртебеліні жақсылап қарап алу үшін мен бүйірлей жаттым да, менің бетім тура оның қарсы алдынан шықты, оның үстіне ол менен бар-жоғы үш ярдтай ғана жерде тұрды; сондай-ақ кейіннен мен оны бірнеше рет алақаныма салғанмын, сол себепті оны сипаттауда қателесуім мүмкін емес.</seg>
<seg id="1511">Патшаның киімі өте қарапайым, пішімі азиялықтар мен еуропалықтардың аралығында бірдеңе болатын, дегенмен оның басында асыл тастармен сәнделген және төбесіне қауырсын қондырылған алтын дулыға болды.</seg>
<seg id="1512">Алда-жалда мен шынжырды үзер болсам, қорғану үшін ол жалаң қылышын қолында ұстап тұрды; бұл қылыштың ұзындығы үш дюймдей, алтын сапты және қынабы гауһарлармен безендірілген болатын.</seg>
<seg id="1513">Ұлы мәртебелінің даусы шыңылтыр болғанымен ашық еді, өйткені мен түрегеп тұрғанның өзінде оны ап-анық ести алдым.</seg>
<seg id="1514">Бикелер мен сарай адамдарының бәрі өте әсем киінгені сонша, олардың тұрған жері алтын және күміс өрнектермен әдіптелген желбегей көйлекті жайып жібергендей көрінді.</seg>
<seg id="1515">Ұлы мәртебелі маған қайта-қайта сұрақтар қойып, барынша зейін аударды, мен де жауап қайырып тұрдым, алайда ол да, мен де бірімізге біріміз айтқан сөздердің біреуін де түсінген жоқпыз.</seg>
<seg id="1516">Бұл жерде менімен әңгімелесуге бұйрық алған дін қызметкерлері мен заңгерлер (оларды мен киімдеріне қарап айырдым) де болды; өз кезегімде мен де өзім азды-көпті хабардар неміс, голланд, латын, француз, испан, итальян және франк тілдерінің әрқайсысын пайдалана, бұларға сөйлеп бақтым, бірақ мұның бәрі еш нәтиже бермеді.</seg>
<seg id="1517">Арада екі сағат өткенде сарайлықтар кетті де, мен күшті күзет қарауында қалдым; шамасы, бұлар мені дөрекі, тіпті қатыгез қарақшылардың қылықтарынан қорғауға қалдырылса керек; өйткені әлгілер бойларындағы батылдықтары жеткенше маған жақындап келуге өжеттене ұмтылды, тіпті олардың кейбіреулері мен өз үйімнің есігі алдында отырған кезімде маған арсыздықпен бірнеше жебе атты, бұл жебелердің біреуі менің сол көзіме сәл ғана тимей қалды.</seg>
<seg id="1518">Алайда жасақбасы бұзақылардың алтауын ұстауға бұйрық беріп, олар үшін ең лайықты жаза қол-аяқтарын байлап, өздерін менің қолыма беру деп шешті.</seg>
<seg id="1519">Мен қалтамнан бәкімді суырып алған кезде әлгі байғұс жанұшыра қыңсыласа, жасақбасы мен өзге офицерлер де қатты мазасызданды.</seg>
<seg id="1520">Дегенмен мен өз тұтқыныма мейірлене қарап, байланған арқандарын кесіп, оны абайлап жерге қойғанымда, бәрі де сабасына түсті, ал әлгі сабаз безіп жоғалды.</seg>
<seg id="1521">Менің қайырымдылығыма сарбаздар мен жұртшылықтың мейлінше тәнті болғанын аңғардым және бұл жағдай кейіннен сарайда баяндалғанда мен үшін аса пайдалы сипатта жеткізіліпті.</seg>
<seg id="1522">Қас қарая мен өз үйіме еш қиындықсыз ендім де, тақыр жерде ұйықтауға кірістім.</seg>
<seg id="1523">Үлкендігі өздеріне үйреншікті көрінетін алты жүз көрпе әкелініп, менің үйімде қауырт тірлік басталды: біріне бірі тігілген жүз елу көрпеден ұзындығы мен ені маған лайықталған бір көрпе пайда болып, осындай көрпенің төртеуін бірінің үстіне бірін қойды, сөйтіп, үстінде мен ұйықтап жүрген, тегіс тастардан жасалған еден әжептәуір жұмсарып қалды.</seg>
<seg id="1524">Сейсептер, жамылғылар мен төсеніштер де осындай есеппен әзірленіп, артық-ауыс жайлылықтан дәмелене бермейтін адам үшін жеткілікті жағдай жасалды.</seg>
<seg id="1525">Менің пайда болғаным жайындағы хабардың ел ішіне таралуы мұң екен, мені көрмекке байлар мен еріккендердің тобыры, қызықшыл жұрт жан-жақтан ағыла бастады.</seg>
<seg id="1526">Ол мені көріп болғандардың үйлеріне қайтуына және сарайдың айрықша рұқсатынсыз менің қонысыма бес жүз ярдтан артық жақындамауға жарлық беріп, мұнысы министрлерге мол пайда әкелді.</seg>
<seg id="1527">Бұл аралықта патша жиі-жиі кеңес өткізіп, бұларда менімен не істеу керектігі талқыланыпты.</seg>
<seg id="1528">Бір жағынан, менің шынжырды үзіп тастау мүмкіндігінен қорқыпты; енді бір жағынан, мені асырап-бағу шамадан тыс қымбатқа соғып, елдің аштыққа ұрыну қаупі туындапты.</seg>
<seg id="1529">Кей кездері менің көзімді құрту, тым болмаса, тезірек ана дүниеге аттандыру үшін менің бет-аузым мен қолдарымды улы жебелердің астына алу да ойларына келіпті, алайда осыншама алып мәйіттің іріп- шіруі астана мен бүкіл ел ішінде жұқпалы ауру туғызуы ықтималдығын да ескеріпті.</seg>
<seg id="1530">Дәл осындай жиындардың бірінде кеңес өтетін үлкен бөлменің есік аузында жиналған бірнеше офицердің арасынан жиынға қатысуға рұқсат етілген екеуі жоғарыда айтылған алты бұзақыға менің көрсеткен қылығым жайында егжей-тегжей баяндапты.</seg>
<seg id="1531">Бұл шаруаларға қоса, менің жанымда болатын алты жүз адамға штат белгіленіп, оларды асырау үшін қажетті ақша бөлінеді және менің есігімнің екі жағынан да ыңғайлы шатырлар құрылады.</seg>
<seg id="1532">Сол сияқты, үш жүз тігіншіге маған арнап жергілікті үлгіде киім тігуге; ұлы мәртебелінің ең білімдар алты ғұламасына мені жергілікті жұрт тіліне үйретуге және ең соңында, сарай адамдары мен сарбаздарға менің көз алдымда патшаның меншікті аттарымен мейлінше жиі жаттығулар жасауына бұйрық беріледі, ал мұндағы мақсат олармен мені жақындастыру болады.</seg>
<seg id="1533">Аталған жарлықтардың бәрі бұлжытпай орындалып, үш апта аралығында мен лилипуттар тілін меңгеруде үлкен жетістіктерге жеттім.</seg>
<seg id="1534">Біз бірімізбен біріміз түсінісуге жарап қалдық; менің ең әуелі жаттаған сөздерім ұлы мәртебелінің маған еркіндік беруге рақым танытуын қалайтын тілек еді де, бұл сөздерді мен күн сайын патша алдында тізерлей қайталайтынмын.</seg>
<seg id="1535">Менің өтінішіме патша қайтарған жауаптан түсінгенім – еркіндік иеленуім уақыт еншісіндегі іс екен және бұл іс мемлекеттік кеңестің келісімінсіз шешілмейді екен, ең бастысы, люмоз кельмин пессо деемарлон эмпозо, яғни мен оның өзімен және империямен арада бейбітшілік сақтауға ант етуім керек екен.</seg>
<seg id="1536">Қысқасы, маған деген ықылас барынша құрметке толы болмақ; соған орай, патша менің де өзіме көрсетілген ізгі ілтипатқа сабырмен және сыпайылықпен жауап қайыруыма кеңес қосты.</seg>
<seg id="1537">Ол менде өзімнің алып бойыма лайықты қару бола қалса, оның аса қатерлі соғарын түсінетіндіктен, мені тінту үшін айрықша қызметкерлеріне бұйрық бере қалса, менің жәбірленбеуімді өтінді.</seg>
<seg id="1538">Мен де ұлы мәртебеліден бұл орайда қысылмауын өтініп, оның көз алдында шешінуге және қалталарымды айналдыра көрсетуге әзірлігімді жеткіздім.</seg>
<seg id="1539">Мұның біразын сөзбен, біразын ым-ишарамен түсіндірдім.</seg>
<seg id="1540">Патша елдегі заң бойынша тінтуді оның екі қызметкері жүргізуге тиістілігін; заңның бұл талабын менің өз келісімімсіз және жәрдемімсіз орындау мүмкін еместігін өзінің түсінетінін; менің ізгі жүректілігім мен әділдігім хақында өзі аса жоғары пікірде болғандықтан, әлгі қызметкерлерді менің қолыма сеніп тапсыратынын; егер мен бұл елден кетер болсам, менен алынған заттар өзіме қайтарылатынын, не болмаса менің өзім белгілеген құны төленетінін айтып шықты.</seg>
<seg id="1541">Мен қос қызметкерді қолыма алдым да, оларды әуелі бешпетімнің қалтасына, одан соң басқа қалталарыма салып шығардым, тек екі сағат қалта мен өзімнен басқа ешкімге керегі жоқ әр түрлі кәкір-шүкірлер жатқан бір қалтарыс қалтамды көрсеткім келмей, жасырып қалдым.</seg>
<seg id="1542">Өздерімен бірге қағаз, қалам мен сияларын ала келген әлгі мырзалар тапқандарының бәрінің тиянақты тізбесін жасады.</seg>
<seg id="1543">Кейіннен мен бұл тізбені ағылшын тіліне аудардым. Сөзбе-сөз берсек, ол мынау еді:</seg>
<seg id="1544">Біріншіден, мейлінше мұқият қарап шыққаннан кейін, орасан Тау Адамның (мен “Куинбус Флестрин” деген сөзді осылай бердім) бешпетінің оң қалтасынан біздің тапқанымыз өзінің көлемі жағынан Ұлы Мәртебелінің сарайындағы салтанат жайға кілем етуге жарайтын дөкір кенептің үлкен бөлігі ғана болды.</seg>
<seg id="1545">Сол жақ қалтасынан біз аса үлкен қақпағы бар күміс сандық көрдік, бірақ оның не екенін түсінбедік.</seg>
<seg id="1546">Біздің талап етуіміз бойынша, сандық ашылып, оның ішіне біздің біреуіміз кірген кезде, ол әлдебір шаңға белуардан батып кетті де, одан біздің бетімізге дейін көтерілген тозаң екеуімізді де қатты-қатты түшкіруге мәжбүр етті.</seg>
<seg id="1547">Кеудешенің оң қалтасынан біз бірінің үстіне бірі қатталған, жұқа, ақ түсті бірдеңелердің бумасын таптық; қалыңдығы үш адам бойындай болатын бұл бума мықты арқандармен байланып, қара таңбалармен шұбарланған; біздің ұйғаруымызша, бұлар әрбір әрпі біздің алақанымыздың жартысына тең келетін жазулар сияқты.</seg>
<seg id="1548">Кеудешенің сол жақ қалтасынан арқасына Ұлы Мәртебелінің сарайының алдындағы шарбақтарға ұқсайтын ұзын-ұзын жиырма сырғауыл бекітілген құрал шықты; біздің пайымдауымызша, бұл құралмен Тау Адам өзінің шашын тарайтын сияқты, десек те, бұл – тек жорамал ғана, өйткені онымен түсінісу қиынға түскендіктен, біз оны қайта-қайта сұрақ қойып, мазаламадық.</seg>
<seg id="1549">Ортаңғы құндақтың (мен олардың шалбарды меңзеген “ранфуло” сөзін осылай аудардым) оң жағындағы үлкен қалтадан біз ұзындығы кісі бойындай, көлемі тұрғысынан бағаннан да ірі, қатты кесек ағашқа бекітілген, іші қуыс темір баған көрдік; бағанның бір жағында өте түсініксіз пішімдегі үлкен темір кесінділері сораяды, мұның не атқаратынын біз анықтай алмадық.</seg>
<seg id="1550">Дәл осындай құрылғыны біз сол жақ қалтадан да таптық.</seg>
<seg id="1551">Оң жақтағы кіші қалтада түрлі көлемдегі ақ және қызыл металдан жасалған бірнеше дөңгелек болды; біздің ойымызша, ақ дөңгелектердің біразы күміс болса керек, бұлардың әрі ауыр, әрі үлкендігі сонша, біз оларды екеулеп әзер көтердік.</seg>
<seg id="1552">Сол жақ қалтадан біз пішіні қисық, қара түсті төрт діңгек таптық; қалтаның түбінде тұрған кезде біздің қолымыз оның ұшына әзер жетті.</seg>
<seg id="1553">Діңгектердің бірі қақпақпен жабылған және тұтас металдан жасалған, ал келесісінің жоғарғы ұшында біздің басымыздан екі есе үлкен, ақ түсті жұмыр бірдеңе бар.</seg>
<seg id="1554">Діңгектердің әрқайсысы орасан үлкен болат кесінділерге жалғасқан; бұларды қауіпті құрал деп ұйғарғандықтан, біз Тау Адамнан бұлардың не үшін қажеттігін түсіндіруді талап еттік.</seg>
<seg id="1555">Екі қаруды да құндақтан суырған ол өзінің елінде бұлардың біреуімен сақал қыратынын, ал екіншісімен ет турайтынын айтты.</seg>
<seg id="1556">Біз Тау Адамнан бұлардан басқа да екі қалта таптық, алайда онда кіре алмадық.</seg>
<seg id="1557">Оң жақ қалтасынан ұшы қалта түбінде жатқан таңғажайып құрылғыға бекітілген ұзын күміс шынжыр салбырайды.</seg>
<seg id="1558">Біз оған әлгі шынжырға бекітілгеннің бәрін сыртқа шығаруға бұйырдық; шыққан нәрсе бір жартысы күмістен, екінші жартысы әлдебір мөлдір металдан жасалған шарға ұқсайды; біз шардың осы жағынан айналдыра орналастырылған әлдебір түсініксіз таңбаларды байқап, оларға қол тигізбек болғанымызда, біздің саусақтарымыз осы мөлдір нәрсеге тірелді.</seg>
<seg id="1559">Тау Адам әлгі құрылғыны біздің құлағымызға жақындатты; сол кезде біз су диірменінің дөңгелектерінен шығатын шуылға ұқсайтын толассыз шуылды естідік.</seg>
<seg id="1560">Дегенмен біздің ойымыз соңғы болжамға көбірек ойысады, өйткені оның сендіруінше (егер біз біздің тілімізде өте нашар сөйлейтін Тау Адамның түсіндірмесін дұрыс ұқсақ), оның әлгімен келіспей шаруа жасайтын кезі сирек екен.</seg>
<seg id="1561">Бұл затты ол өзінің көріпкелі деп атайды және бұл зат оның өмірінің әр қадамындағы уақытты көрсететінін айтты.</seg>
<seg id="1562">Тау Адам сол жақтағы сағат қалтасынан дәл әлгідей көлемдегі, балық аулайтын ауға ұқсайтын тор алып шықты, дегенмен онысы әмиян сияқты ашылып-жабылып тұрады және оның қызметі де сол екен; тордың ішінен біз сары металдың бірнеше ірі кесектерін таптық, егер бұлар нағыз алтын болса, онда олар біз үшін қисапсыз мол байлық деуге болады.</seg>
<seg id="1563">Осылайша, Ұлы Мәртебеліміздің бұйрығын орындау барысында Тау Адамның барлық қалтасын мұқият қарап шығып, біз одан әрі тексеруге көштік және оның әлдебір дәу мақлұқаттың терісінен жасалған белбеуіне бардық; бұл белбеудің сол жағында ұзындығы орташа адам бойынан бес есе ұзын қылыш ілінген, ал оң жағында екі бөлімнен тұратын боқша яки қап бар, бұлардың әрқайсысына Ұлы Мәртебелінің үш бағыныштысын сыйғызуға болады.</seg>
<seg id="1564">Біз боқшаның бір бөлігінен зілдей металдан жасалған көптеген шар таптық; көлемі біздің басымыздай болатын шарлардың біреуін көтеру үшін үлкен күш керек; екінші бөлікте көлемі де тым ірі емес және салмағы да ауыр болмайтын, әлдебір қара түсті дәндердің үйіндісі жатты, біз бұл дәндердің елу шақтысын алақанымызға сыйғыза алдық.</seg>
<seg id="1565">Өзін сыпайы ұстаған және Ұлы Мәртебелінің жарлығын орындаушыларға лайықты ілтипат танытқан Тау Адамды тінту барысында біздің тапқандарымыздың дәлме-дәл тізбесі осындай. Ұлы Мәртебелінің жемісті билік құруының сексен тоғызыншы айының төртінші күнінде қол қойылып расталып, мөрмен бекітілді.</seg>
<seg id="1566">Клефрин Фрелок, Марси Фрелок.</seg>
<seg id="1567">Осы тізбені патшаға оқып шыққан кезде ұлы мәртебелі аса сыпайы түрде менен онда санамаланған заттардың біразын беруімді талап етті.</seg>
<seg id="1568">Ең әуелі ол қылышты өзіне тапсыруымды ұсынды, мен қылышты қынабымен және өзге де дүниелерімен қоса шешіп бердім.</seg>
<seg id="1569">Бұл екі арада патша іріктелген үш мың сарбазға (бұл күні олар ұлы мәртебелінің күзетінде жүрген) мені тиісті қашықтықтан қоршап, садақ нысанасына алып тұруға бұйырған екен, мен ұлы мәртебеліге көз қадап тұрғандықтан, мұнысын аңғармаппын.</seg>
<seg id="1570">Патша әр-әр жеріне теңіз суынан тат түссе де, әлі де жалтылдауы сынбаған қылышымды жалаңаштауымды қалады.</seg>
<seg id="1571">Әміріне бағынған мен қылышымды оңды-солды сілтеген кезде болатқа шағылысқан күн сәулесінен көздері қарыққан сарбаздардың бәрі әрі үрейлене, әрі таңырқай бажылдап кетті.</seg>
<seg id="1572">Билеушілердің ішіндегі ең батылы, ұлы мәртебелі мен күткендегіден гөрі азырақ қорықты.</seg>
<seg id="1573">Ол маған қаруымды қынабына салуға және оны өзім байланған шынжырдың ұшынан алты фут жерге барынша абайлай лақтыруға бұйырды.</seg>
<seg id="1574">Бұдан соң ол іші қуыс темір бағандардың бірін көрсетуімді талап етті, мұнысы менің қалта пистолеттерім еді.</seg>
<seg id="1575">Патша тілегіне орай, мен пистолетімді шығардым да, оның қалай қолданылатынын шамам жеткенше түсіндірдім; содан соң оны су өткізбейтін оқшантайда болғандықтан (әккі теңізшілердің бәрі де бұл тұрғыда айрықша сақтық шараларын ескеріп бағады), құрғақ сақталған оқ- дәрімен ғана оқтап, қорықпау керектігін патшаға ескерттім де, аспанға атып жібердім.</seg>
<seg id="1576">Бұл жолғы таңырқау менің қылышымды көргендегіден де әлдеқайда күшті болды.</seg>
<seg id="1577">Жүздеген адам оққа ұшқандай жалп ете түсті, тіпті патшаның өзі де, әрине, құлай қоймағанымен, біршама уақыт бойы өзіне-өзі келе алмады.</seg>
<seg id="1578">Қылышымды бергендей етіп, екі пистолетті де, оқтар мен оқ-дәрілерді де бердім, дегенмен кішкентай ұшқынның өзінен тұтанып кетіп, патша сарайын көкке ұшыруы мүмкін болғандықтан, ұлы мәртебеліден соңғы заттарды оттан алыс ұстауды өтіндім.</seg>
<seg id="1579">Дәл осылай етіп, мен сағатымды да бердім, оны қатты таңғала қарап шыққан патша ең ірі екі сарбазға алып кетуге бұйырды; Англияда сыра толы бөшкені таситын жүкшілер сияқты, олар сағатты сырыққа қондырып, сырықты иықтарына салып көтерді.</seg>
<seg id="1580">Патшаға бәрінен де күшті әсер еткені сағат тетігінің толассыз дыбысы мен минуттық тілдің қозғалысы болды, өйткені бізге қарағанда, лилипуттардың көздері өте өткір болғандықтан, ол бұл қозғалысты анық көре алды.</seg>
<seg id="1581">Ол оқымыстылардан осы құрылғыға байланысты пікірлерін айтуды сұрады, алайда, оқырманның өзі де аңдағандай, оқымыстылар бірауызды тұжырымға келе алмады; мен соншалықты жақсы түсіне алмаған олардың болжамдарының бәрі де ақиқаттың аулынан алыс еді;</seg>
<seg id="1582">бұдан соң мен күміс және мыс ақшаларымды, он шақты ірі және бірнеше майда алтын ақшалар салынған әмиянымды, пышақ, ұстара, тарақ, күміс шақша, беторамал мен жазу кітапшамды өткіздім.</seg>
<seg id="1583">Қылыш, пистолеттер және оқ-дәрілер мен оқтар салынған боқша арбаға салынып, ұлы мәртебелінің әскери қоймасына жөнелтілді.</seg>
<seg id="1584">Жоғарыда айтып кеткенімдей, менде тінтушілер таба алмаған қалтарыс қалта бар еді, онда көзілдірік (көруімде кінәрат болғандықтан, мен оны кейде пайдаланатынмын), қалта дүрбісі және басқа да әр түрлі ұсақ-түйектер жатқан.</seg>
<seg id="1585">Бұл заттар патша үшін ешқандай қызығушылық туғызбай- тындықтан, бұлар туралы айтып жатуды парыз санамадым, оның үстіне бұлардың өзгелердің қолына түсіп, жоғалып кетуінен яки сынып қалуынан да қорықтым.Автор өзі және өзінің әулеті туралы кейбір мағлұматтарды баяндайды.</seg>
<seg id="1586">Саяхаттауға деген алғашқы талпыныстар.</seg>
<seg id="1587">Ол кеме апатына ұшырайды, жүзе жүріп, лилипуттар елінің жағалауына аман-есен жетеді. Оны тұтқындап, елдің ішкі жағына әкетеді.</seg>
<seg id="1588">Менің әкем Ноттингемширде кішігірім меншікті жер иеленді; мен оның бес ұлының үшіншісі едім.</seg>
<seg id="1589">Менің жасым он төртке толған кезде ол мені Кембридждегі Эмануил колледжіне жіберіп, өз сабақтарыма ынталана берілген мен ол жерде үш жыл өткердім; алайда менің қажетіме деген шығындар (менің алатыным мардымсыз үлес болса да) әкемнің торытөбел жағдайы үшін едәуір салмақ болды да, сол себепті мені Лондондағы танымал оташы, мистер Джемс Бетске оқуға беріп, мен оның жанында төрт жылымды өткіздім.</seg>
<seg id="1590">Әкемнің әредік жіберіп тұрған азын-аулақ ақшаларын мен кеме жүргізу ілімі мен саяхаттауға қам қылған адамға пайдасы тиетін математиканың басқа да салаларын оқып- үйренуге жараттым, өйткені мен ерте ме, кеш пе осы тұстан өзіме үлес тиерін ұдайы ойлайтынмын.</seg>
<seg id="1591">Мистер Бетсті артта қалдырып, әкемнің үйіне оралған мен оның өзінен, Джон ағайдан және өзге де туыстардан қырық фунт стерлинг жинадым және мен үшін Лейденге жыл сайын отыз фунт жіберіп тұруға уәделерін алдым. Алыс сапарлар кезінде өзіме септігі тиерін білгендіктен, осы қалада мен екі жыл жеті ай бойы медицинаны оқып-үйрендім.</seg>
<seg id="1592">Лейденнен оралған бойда мен капитан Авраам Паннельдің басқаруымен жүретін Қарлығаш кемесіне өзімнің қадірменді ұстазым мистер Бетстің кепілдігі бойынша оташы боп орналас- тым. Мұнда мен үш жарым жыл қызмет етіп, Левант және басқа да елдерге бірнеше сапарлар жасадым.</seg>
<seg id="1593">Англияға оралысымен, мен Лондонда орнығуға ұйғардым, ойымды құп көрген ұстазым мистер Бетс өзінен ем алушылардың бірталайына мені ұсынды.</seg>
<seg id="1594">Мен Олд-Джюридегі шағын үйдің бір бөлігін жалдадым да, достарымның ақылымен Ньюгет-стриттегі шұлық сатушы мистер Эдмунд Бертонның екінші қызы мисс Мери Бертонға үйленіп, оның жасауына төрт жүз фунт алдым.</seg>
<seg id="1595">Алайда екі жылдан кейін менің мейірімді ұстазым Бетс дүние салды, ал менде өзгедей достар көп болмағандықтан, шаруам да шатқаяқтады, өйткені көптеген бауырларыма тән қитұрқы амалдарға жүгінуге менің ар-ұятым жібермеді.</seg>
<seg id="1596">Әйеліммен және таныстарымның кейбіреулерімен ақылдаса келіп, менің қайтадан теңізші болуға шешім жасауымның сыры, міне, осында еді.</seg>
<seg id="1597">Алты жыл бойында мен екі кемеде оташы болып, Ост және Вест-Индияға бірнеше саяхат жасадым, бұл менің материалдық жағдайымды едәуір оңалтты.</seg>
<seg id="1598">Жолға шығарда әрдайым кітап қорын қамдап алатындықтан, бос уақытымды мен ежелгі және қазіргі тәуір авторларды оқуға арнадым, жағаға шыққанда жергілікті жұрттың әдет-ғұрпын бақылап, олардың тілдерін үйрендім, есте сақтау қабілетімнің жақсылығының арқасында бұл маған аса жеңіл тиді.</seg>
<seg id="1599">Бұл сапарлардың соңғысы соншалықты сәтті болмады да, теңіз тірлігінен қажыған мен әйеліммен және балаларыммен бірге үйде отыруға шешім еттім.</seg>
<seg id="1600">Мен Олд- Джюриден шығып, Феттер-Лейнге, ал одан әрі Уоппинге келіп жетіп, теңізшілер арасында жұмыс жасаудан үміттендім, бірақ менің бұл үмітім ақталмады.</seg>
<seg id="1601">Өз жағдайымның түзелуін үш жыл күткен мен Антилопа кемесінің иесі, капитан Вильям Причардтың өзімен бірге Оңтүстік теңізге аттануға шақырған тиімді ұсынысын қабыл алдым. 1699 жылғы 4 мамырда біз Бристолдан зәкір көтердік және біздің сапарымыз әуелде өте сәтті басталды.</seg>
<seg id="1602">Бұл теңіздерде біздің бастан кешкендерімізді тәптіштей сипаттап, оқырманды мезі ету түрлі себептерге байланысты орынсыз болар еді, тек Ост-Индияға өте бастағанымызда бізді алапат дауыл Вандимен Жерінен солтүстік-батысқа қарай ығыстырып тастағанын айтсақ та жетер.</seg>
<seg id="1603">Бақылауларымызға сәйкес, біз 30°2І оңтүстік ендікте болдық.</seg>
<seg id="1604">Біздің экипаждың он екі адамы дәрмені біткендіктен және тамақтың нашарлығынан көз жұмды; қалғандары мейлінше қалжырады.</seg>
<seg id="1605">5 қазан күні (бұл жақта жаздың басы) қою тұман түсіп, теңізшілер кеме алдындағы жартасты жарты кабельтов қашықтық қалғанда ғана аңғарды; алайда аса күшті жел бізді тура соған беттетіп, бір-ақ сәтте кемеміздің талқаны шықты.</seg>
<seg id="1606">Арасында мен де болған экипаж құрамындағы алтауға қайықты суға түсіріп, кеме мен жартастан алыстаудың орайы келді.</seg>
<seg id="1607">Менің есебімше, біз ескек сүйемелімен үш лигадай жүрдік, әйтсе де кеменің өзінде мейлінше қалжыраған біздің күшіміз әбден сарқылды.</seg>
<seg id="1608">Сол себепті біз толқынның ырқына берілдік, ал жарты сағаттан кейін солтүстіктен оқыс көтерілген қуатты жел қайығымызды төңкеріп кетті.</seg>
<seg id="1609">Өзімнің қайықтас серіктерімнің де, сондай-ақ жартастан пана тапқан немесе кемеде қалған басқалардың да не күйге ұрынғанын айта алмаймын; олардың бәрі мерт болған шығар деп ойлаймын.</seg>
<seg id="1610">Ал менің өзіме келсек, жел мен толқын қуалаған мен басым ауған жаққа жүзе бердім.</seg>
<seg id="1611">Аяқтарымды әлсін-әлсін төменге түсіріп бақсам да, судың түбін сезіне қоймадым; қайратым әбден таусылып, одан әрі толқындармен тайталасуға дәрмен қалмаған кезде мен аяғымның қайраңға тигенін аңдадым, сол сәтте дауыл да біршама тыншыған еді.</seg>
<seg id="1612">Бұл тұстағы су түбінің көлбеулігі соншалық, жағаға жеткенге дейін маған бір мильдей жүруге тура келді; менің болжамымша, бұл кешкі сағат сегіздер шамасында болды.</seg>
<seg id="1613">Мен тағы жарты мильдей жүріп өттім, әйтсе де қандайда бір қоныс пен елді мекеннің ешқандай нышанын аңғара алмадым; бәлкім, менде бірдеңені ажыратарлықтай күш те қалмаған шығар.</seg>
<seg id="1614">Мен өте қатты шаршағанымды сезіндім; әлсіздік пен ыстық, оған қоса, кемеде жүргенде ішілген жарты пинта коньяк мені ұйқыға тарта бастады.</seg>
<seg id="1615">Мен осы жердің өте қысқа әрі майда болып біткен шөбіне жатып, бұрын-соңғы өмірімде еш уақытта ұйықтап көрмеген ұйқы құшағына кірдім.</seg>
<seg id="1616">Мен тұрмақ болдым, бірақ қозғала алмадым; шалқамнан жатқан мен өзімнің қол-аяғымның жерге мықтап таңылғанын және өзімнің ұзын, қою шашымның да жерге дәл солай байланғанын аңғардым.</seg>
<seg id="1617">Сол сияқты, мен өз денемнің қолтықтан жамбасқа дейін жіңішке арқандармен шандылып оралғанын сезіндім.</seg>
<seg id="1618">Мен тек жоғарыға қарай алатын едім; күйдіре бастаған күннің сәулесінен көз қарықты.</seg>
<seg id="1619">Жан-жағымнан құмыға шығатын шуыл естілді, алайда менің жатқан күйім маған аспаннан басқа ештеңені көруге мүмкіндік бермейтін.</seg>
<seg id="1620">Бір кезде мен әлдебір жанды нәрсенің сол аяғымның үстінде жыбыр- лайтынын сездім, кеудемді бойлай жұмсақ қозғалған ол менің дәл иегімнің астына тоқтады.</seg>
<seg id="1621">Дәл сол сәтте оның ізін ала, кемінде, тағы да қырық шақты әлгіндей (маған солай көрінді) жаратындылар менің үстіме тырбыңдай өрмелеп жатқанын сездім.</seg>
<seg id="1622">Таң-тамаша болған менің даусым қатты шыққаны сонша, олардың бәрі зәресі ұша кейін безді; кейіннен білсем, олардың біразы менің денемнен жерге секіріп, құлап жүргенде ауыр жарақаттар алыпты.</seg>
<seg id="1623">Дегенмен олар лезде қайта оралды да, менің бет әлпетім өзіне толықтай көрінгенше жақындауға батылдық еткен олардың бірі таңданысының белгісі ретінде қолдары мен көзін жоғары көтеріп, жіп- жіңішке, бірақ ашық дауыспен “Гекина дегуль” деп айғай салды; басқалары әлгі сөзді бірнеше рет қайталады, алайда мен бұлардың нені аңғартатынын сол сәтте білген жоқ едім.</seg>
<seg id="1624">Осы уақыттардың бәрінде менің қандай қолайсыз жағдайда жатқанымды оқырманның өзі-ақ елестете берер.</seg>
<seg id="1625">Көп күш сала отырып, ақырында мен жіптерді үзіп, өзімнің сол қолымды байлаған қазықшаны жұлып алудың орайын келтірдім; оны көз алдыма әкелген сәтте мен бұлардың өзімді қалай байлағанын ұқтым.</seg>
<seg id="1626">Бұл жауындары біткен кезде мен іштей ызалана әрі ауырсынғандықтан, ыңырсып жібердім де, тағы да құтылмаққа әрекет қылдым, сол кезде алғашқыдан гөрі күштірек үшінші жебелер нөсері кетті, оған қоса әлгі жаратындылардың кейбіреуі менің бүйірімнен найзаларын шанышпаққа әуреленді, алайда, бақытыма орай, менің үстімде әлгілер тесе алмайтын былғары бешпет бар еді.</seg>
<seg id="1627">Менің басыма: “Ең дұрысы – қас қарайғанша тыныш жата тұру, байлаудан босаған сол қолымның септігімен сол кезде өзімді босатып алу қиынға түспейді” деген ой келді; ал мына жаратындылар жайына келсек, бұлардың маған қарсы шығаратын әскері де өзім көргендегідей бойға ие жандардан тұрар болса, олардың жөнін табуға боларынан үміттендім.</seg>
<seg id="1628">Алайда жазмыштың маған жазғаны басқаша шықты.</seg>
<seg id="1629">Менің тыныш жатқанымды байқаған соң әлгі адамдар да жебе боратудан тыйылды, дегенмен күшейе түскен шу- дабырға қарап, мен олардың көбейе түскенін түсіндім.</seg>
<seg id="1630">Дегенмен еске сала кеткен жөн, өз сөзінің бастауында мәртебелі кісі: “Лангро дегюль сан”, – деп үш мәрте айғайлады (алдындағылар сияқты, бұл сөздерді де маған кейіннен қайталап түсіндірді).</seg>
<seg id="1631">Менің көзіме ол өзінің қосарында жүрген үш адамнан бойы ұзындау, орта жастан асқан кісі іспетті көрінді; оған ілескендердің бірі, шамасы қолбала болса керек, менің ортаңғы саусағымнан сәл үлкендеуі оның етегін ұстап тұрды да, қалған екеуі оның екі жағында нөкерлері тәріздене тұрды.</seg>
<seg id="1632">Ол барлық салтанатымен шешендігін танытты, оның сөздерінің біраз бөлігі қаһарлануға, біразы уәде мен аяушылық, рақымшылық танытуға арналды.</seg>
<seg id="1633">Мен бағынышты түр таныта, жарық күнді куәлікке шақырғандай сыңайда көзім мен сол қолымды көкке ұмтылдыра, қысқа қайырым жауап бердім; өйткені мен кемені тастап шығардан бірнеше сағат бұрын соңғы рет тамақтанған едім, сол себепті өлердей қарным ашып тұрды; ал жаратылыс бұйрығының күшті болғаны сонша, мен өз шыдамсыздығымды ырықтай алмай (бәлкім, әдеп-иба қағидаларын да бұзып), тамақ жегім келетінін аңғарту үшін саусақтарымды бірнеше рет аузыма апардым.</seg>
<seg id="1634">Гурго (кейін білгенімдей, олар мәртебелі төрені солай атайды екен) мені өте жақсы ұқты.</seg>
<seg id="1635">Жозыдан түскен ол менің бүйіріме бірнеше саты қоюға бұйырды, солар арқылы көтерілген жүзден астам түземдік тамақ толы себеттерімен менің аузыма қарай бет түзеді; бұл тамақтар менің пайда болғаным жайындағы хабар өзіне жетісімен бұйрық берген билеушінің жарлығы бойынша дайындалып, маған жөнелтілген екен.</seg>
<seg id="1636">Ас құрамы әлдебір хайуанның етінен тұрады екен, бірақ мен дәміне қарап, оның қандай аң екенін біле алмадым.</seg>
<seg id="1637">Мұның ішінде сыртқы түрі қой етіне ұқсайтын, өте жақсы әзірленген жауырындар, тұтас сандар мен сүбелер болды, бірақ бұлардың әр бөлігі торғайдың қанатына жетер-жетпес еді.</seg>
<seg id="1638">Мен бұлардың екі- үш кесегін үлкендігі мылтық оғындай ғана болатын тұтас нанның үшеуімен қоса, бір-ақ жұтып отырдым.</seg>
<seg id="1639">Түземдіктер маған барынша ыждаһаттана қызмет жасап, өздерінің мыңдаған қозғалыстары арқылы менің бойым мен тәбетіме деген таңданыстарын аңғартып бақты.</seg>
<seg id="1640">Содан соң мен сусындағым келетінін аңғартып, белгі бере бастадым.</seg>
<seg id="1641">Мен жегеннің ауқымына қарап, мені шамалымен қанағаттандыра алмасын сезген және мейлінше тапқыр жұрт болып шыққан олар ең үлкен бөшкелерінің бірін әуелі үстіме асқан әбжілдікпен сүйреп шығарды да, одан соң қолыма домалатып жеткізіп, түбін жұлып алды; мен оны бір-ақ деммен, қиналмастан құрғаттым, өйткені онысының сыйымдылығы біздегі жарты пинтадан аспайтын.</seg>
<seg id="1642">Бұдан кейін олар маған келесі бөшкені жеткізді, оны да әлгі ыңғайда ішіп салған мен тағы да берулерін сездіріп, белгі жасадым, бірақ оларда одан артығы жоқ болып шықты.</seg>
<seg id="1643">Осы айтылған кереметтердің бәрін мен жасаған кезде әлгі адамшықтар қуана айғайлап, менің кеудемде билей жүріп, алғашқы айтқан “Гекина дегуль” деген атой сөздерін толассыз қайталады.</seg>
<seg id="1644">Бұдан соң олар төменде топырласқандарға “Бора мивола” деп айғайлай дауыстап, әрі кетуге бұйырды да, неше түрлі қимылдары арқылы менен бөшкені жерге лақтыруымды өтінді, ал бөшкелер көкке ұшқан сәтте: “Гекина дегуль”, деп жарыса айғайласты.</seg>
<seg id="1645">Шынымды айтсам, кеудемде әрлі-берлі жортып жүрген кездерінде бұлардың қолыма алғаш іліккен қырық-елу шақты адамын жерге шиырып жібергім де келген.</seg>
<seg id="1646">Әйткенмен, олар маған бұған дейін басымнан өткен жағымсыздықтардан да жаман нәрселер жасауы мүмкіндігі мен өзімнің оларға салтанатты уәде бергенім (өзімнің бағынышты мінез танытуымды мен солай қабылдадым) ойға түскенде, әлгі ниетімнен тез айныдым.</seg>
<seg id="1647">Енді бір жағынан, мен осы бір жұрттың өзімді ұлықтай қонақ етіп, ас-суының соңғы тамшысына дейін аямаған меймандос пейілдеріне байланып қалғандай сезіндім.</seg>
<seg id="1648">Арада біршама уақыт өтіп, менің енді тамақ сұрамайтыныма олардың көздері жеткен кезде, маған ұлы патша ағзамның атынан жоғары лауазымды бір бекзат келді.</seg>
<seg id="1649">Менің оң аяғымның төменгі бөлігіне көтерілген мәртебелі төре он шақты нөкерін ілестіре, менің бетіме қарай бет түзеді.</seg>
<seg id="1650">Мен де бірнеше сөзбен жауап қайырдым, алайда олар түсінбейтін болғандықтан, ым-ишараға жүгінуге тура келді де, өзімнің бос қолыммен екінші қолымды, одан соң басым мен денемді көрсетіп (дегенмен мәртебелі төрені яки оның нөкерлерін зақымдап алмау үшін бұл қимылдарымды бұлардың бастарынан асыра жасадым), өзімді босатуларын өтінетінімді жеткізіп бақтым.</seg>
<seg id="1651">Сірә, мәртебелі төре мені жеткілікті түсінсе керек, өйткені келіспейтінін сездіре, басын шайқады да, астанаға менің тұтқын есебінде жеткізілуім керектігін ымдай, ишаралай түсіндірді.</seg>
<seg id="1652">Ол тағы да түрлі қимылдар жасай отырып, маған ол жақта тамақ, сусындар берілетінін, жалпы жақсы жағдай болатынын түсіндіруге әрекеттенді.</seg>
<seg id="1653">Сол сәтте өзім байланған жіптерді үзіп-үзіп тастауға тағы да көңілім ауды; дегенмен күлдіреген жаралар жапқан бетім мен қолдарымның бұрынғыдан да қаттырақ ауырғанын сезіп, әрі әлі де көптеген жебелердің жабысып тұрғанын, оның үстіне жауларымның саны біртіндеп көбейе түскенін аңдадым да, олардың маған не істегісі келсе, соны істеулеріне болатынын ымдай, ишаралай түсіндірдім.</seg>
<seg id="1654">Менің келіскеніме ырза болған Гурго мен оның нөкерлері қуана-қуана тәжім етіп, көңілді кейіппен жөндеріне кетті.</seg>
<seg id="1655">Осыдан соң көп ұзамай, мен олардың “Пеплом селян” деген сөзді жиі қайталап, жаппай масайраған дауыстарын естідім; сол жағымдағы қалың тобырдың арқанды біршама босатқанын сезіндім және соның арқасында оң жағыма аунап түсіп, рақаттана дәрет жібердім; менің бұл әжетімнің көл-көсір кеткені сонша, қимылыма қарап, менің не істеуге ниеттенгенімді аңғарған титімдей жаратындылар айран-асыр таңырқап, менен үлкен қысыммен әрі божылдаған дыбыспен бөлінген топан астында қалмау үшін жандәрмен қаққа бөліне кері шегінді.</seg>
<seg id="1656">Мұның алдында олар иісі жағымды әлдебір нәрсемен менің бетім мен қолымды сылаған еді, бұлары олардың жебелері түсірген жарақаттардың сыздағанын біршама басқан болатын.</seg>
<seg id="1657">Тойымды тамақпен және ғажап шараппен қосылған осылардың бәрі маған оң әсерін тигізіп, ұйқыға жетеледі.</seg>
<seg id="1658">Кейіннен айтқандарындай, мен сегіз сағаттай ұйықтаппын және мұнда таңғаларлық ештеңе де жоқ екен, өйткені патша әмірі бойынша, олардың дәрігері шарап бөшкесіне ұйқы дәрісін қосыпты.</seg>
<seg id="1659">Шамасы, кеме апатынан кейін құрлықта ұйықтап жатқан мені тауып алған жергілікті адамдар осынау жаңалық туралы хабарлау үшін патшаға жаушы аттандырса керек.</seg>
<seg id="1660">Бәлкім, мұндай шешім мейлінше батыл әрі қатерлі көрінуі ықтимал, өйткені өз басым дәл осыған ұқсас жағдайда еуропалық билеушінің бірде-бірі бұлай әрекет етпесіне сенімдімін.</seg>
<seg id="1661">Дегенмен, менің ойымша, бұл шешімдері ең ақылды әрі қайырлы шешім болды.</seg>
<seg id="1662">Бұл жандар керемет математик екен және ғылымды қолдауымен аты шыққан билеушілерінің оң ықыласының арқасында механикада да үлкен жетістіктерге қол жеткізіпті.</seg>
<seg id="1663">Бұл патшаның иелігінде бөренелер мен басқа да ауыр нәрселерді тасуға арналған дөңгелекті құрылғылар көп екен.</seg>
<seg id="1664">Ол кейбірінің ұзындығы тоғыз футқа дейін жететін үлкен әскери кемелерді жиі жасатып, құрылысқа жарамды ағаштар теңізден отыз яки төрт жүз ярд қашықта өссе де, осындай құрылғылармен тасымалдайды екен.</seg>
<seg id="1665">Бес жүз ағаш шебері мен инженерге осыған дейін өздері жасағаннан да зор, ең үлкен арбаны тез арада жасап шығу жүктеледі.</seg>
<seg id="1666">Мұнысы жерден үш дюйм биікке көтерілген, жиырма екі дөңгелек орнатылған, ұзындығы жеті фут және ені төрт фут шамасында, ағаштан жасалған алаң іспетті дүние болады.</seg>
<seg id="1667">Шамамен, мен жағаға шыққалы төрт сағаттай уақыт өткенде, менің құлағыма шалынған шадыман дауыстар мені тасуға арналған осы арбаның келіп жетуін қарсы алған жұрттың құттықтаулары екен.</seg>
<seg id="1668">Мұны менің денеммен қатарластыра, жаныма қояды.</seg>
<seg id="1669">Дегенмен ең басты қиындық – мені көтеру және сипатталған арбаға жатқызу болады.</seg>
<seg id="1670">Осы мақсатқа байланысты, әрқайсысының биіктігі бір футтық сексен қада қағылып, жуандығы біздің жіңішке арқандардай болатын өте берік арқандар әзірленеді; көптеген ілгектерге шалып байланған бұл арқандармен жұмыскерлер менің мойнымды, қолдарымды, денемді және аяқтарымды орай таңады.</seg>
<seg id="1671">Іріктеліп алынған тоғыз жүз палуан қадаларға бекітілген көптеген демеу құралдарының көмегімен арқандарды тарта жүріп, үш сағатқа жетер-жетпес уақыт шамасында мені көтереді де, арбаға жатқызады және оған мықтап таңып тастайды.</seg>
<seg id="1672">Әрине, мұның бәрін маған кейіннен айтты, өйткені шарапқа араластырылған ұйқы дәрісі әсер еткен мен осынау оқиғалар жүріп жатқан кезде қалың ұйқыда болатынмын.</seg>
<seg id="1673">Алдында айтып өткеніміздей, мен жатқан жерден жарты миль алыста орналасқан астанаға мені жеткізу үшін әрқайсысының биіктігі төрт жарым дюймдей болатын, тұрқы аса ірі, мың жарым ат сарайдың атқорасынан алдырылады.</seg>
<seg id="1674">Жолға шыққалы төрт сағаттай уақыт өткен тұста мен аса бір қызықты жағдайдың әсерімен оянып кеттім.</seg>
<seg id="1675">Күннің қалған мезгілін біз жол үстінде өткіздік; түнде демалуға жайластық және менің екі жағыма бес жүз сарбаздан қарауыл қойылып, оның бір жартысы шырақ ұстап, енді бір жартысы мен сәл қозғалсам-ақ ату үшін садақтарын қамдай ұстап тұрды.</seg>
<seg id="1676">Күн шығысымен біз қайта қозғалып, талма түс шамасында қала қақпаларынан екі жүз ярдтай жерде болдық.</seg>
<seg id="1677">Қарсы алуға патша мен оның сарайындағылар түгел шықты, алайда ұлы мәртебелінің басын қатерге тігуден қорыққан жоғары лауазым иелері оның менің денеме көтерілмек болған ниетіне үзілді-кесілді қарсы болды.</seg>
<seg id="1678">Арба аялдаған алаңда бүкіл корольдіктегі ең ауқымды саналатын бағзы тәуепжай бой түзеп тұрды. Бірнеше жыл бұрын бұл тәуепжайда айуандықпен кісі өлтіріліп, жаман аты шыққан екен де, өте-мөте діндарлығымен ерекшеленетін жергілікті жұрт содан бері оған кие тұтуға лайықсыз орын ретінде қарай бастап, соның кесірінен одан барлық дүние- мүлік, жиһаздар шығарылып, ол қоғамдық ғимарат болып қалған екен.</seg>
<seg id="1679">Осы ғимарат мен тұратын орын болып белгіленді.</seg>
<seg id="1680">Биіктігі төрт футтай, ал ені екі фут шамасында болатын, солтүстікке қарайтын үлкен есігінен мен емін-еркін еңбектеп ене алады екенмін.</seg>
<seg id="1681">Есіктің екі жағынан, жерден алты дюймдей биіктікте кішкентай екі терезе орналастырылды; сарай ұсталары сол жақтағы терезеден тоқсан бір шынжыр бау өткізді, бұлары біздің еуропалық ханымдар сағаттарына іліп жүретін кішкентай шынжырларға ұқсайтын және үлкендігі де сол жобада еді; әлгі шынжырлар менің сол аяғыма отыз алты аспалы құлыппен бекітілді.</seg>
<seg id="1682">Тәуепжайға қарсы бетте, үлкен жолдың келесі жағында, жиырма фут қашықтықта биіктігі бес футтан кем түспейтін мұнара тұрды.</seg>
<seg id="1683">Мені дұрыстап көру үшін патша мен сарай қауымының көпшілігі осы мұнараға көтерілді, өйткені, маған кейіннен айтқандай, менің өзім оларға назар аудармаппын.</seg>
<seg id="1684">Жүргізілген есеп бойынша, дәл осындай мақсатпен жүз мыңға жуық адам қаланы тастап шығыпты, менің өз болжауымша, қызыққұмарлардың ондаған мыңы қарауылға да қарамастан, әр уақыттарда маған келіп, менің үстіме сатымен мініп түсті.</seg>
<seg id="1685">Дегенмен көп ұзамай, өлім жазасымен үрейлендіре, бұл әрекетке тыйым салған жарлық шықты.</seg>
<seg id="1686">Менің үзіп кетуім мүмкін еместігіне көздері жеткен тұста ұсталар мені байлаған арқандарды кесті де, мен өмірі басымнан кешірмеген жабырқау күйде орнымнан көтерілдім.</seg>
<seg id="1687">Менің қалай тұрып, жүргенімді көрген тобырдың айғай- дабыры мен таңданысын сипаттауға тіл жетпейді.</seg>
<seg id="1688">Менің сол аяғыма салынған шынжыр ұзындығының екі ярд шамасында болуы және есіктен төрт дюймдей тұсқа бекітілуі маған жарты шеңбер сыза, алға-артқа жүруге қолайлы болып қана қоймай, менің тәуепжайға еңбектеп кіріп, бойымды серейте созып жатуыма да мүмкіндік берді. Автор мейлінше тосын үлгіде патшаның, сарай бикелері мен бекзаттарының көңілін көтереді.</seg>
<seg id="1689">Лилипутия сарайындағы ойын-сауықтарды сипаттау.</seg>
<seg id="1690">Нақты шарттар қойыла отырып, авторға біршама еркіндік беріледі.</seg>
<seg id="1691">Менің момындығым мен тәртіпті мінез-құлқым патшаның, сарайдың, әскердің және дүйім жұрттың маған ықыласын аударғаны сонша, мен таяу арада азаттық алудан дәмелене бастадым.</seg>
<seg id="1692">Осынау жағымды жағдайды мен барынша нығайтуға ұмтылдым.</seg>
<seg id="1693">Жергілікті жұрт маған біртіндеп үйреніп, үрейленуін азайта бастады.</seg>
<seg id="1694">Кей кездері мен жерге жата қалып, лилипуттардың бес-алтауына өз алақанымда билеуге де рұқсат ететінмін.</seg>
<seg id="1695">Ақыр соңында балалардың өздері де менің шашымның арасында жасырынбақ ойнауға батылдық етті.</seg>
<seg id="1696">Олардың тілін түсініп, сөйлесуге мен де біршама жарап қалдым.</seg>
<seg id="1697">Бірде патша акробатикалық қойылымдармен менің көңілімді көтеруді ойға алды, шындығында, мен білетін халықтар қатарында бұл жағынан лилипуттардың әбжілдігі мен кереметтігінен асатыны жоқ еді.</seg>
<seg id="1698">Дегенмен мені жерден он екі дюйм биіктікте керілген, ұзындығы екі фут, жіп-жіңішке ақ жіп – арқан үстінде билейтіндердің өнерінен артық ештеңе ерекше сүйсіндіре алмайтын.</seg>
<seg id="1699">Мен осы нәрсеге едәуір тәптіштей тоқталғым келеді және оқырманнан аздап сабыр етуін өтінемін.</seg>
<seg id="1700">Мұндай жаттығуларды жасайтындар жоғары лауазымнан үмітті және сарайдан ықылас күтетін тұлғалар еді.</seg>
<seg id="1701">Бұл өнерге бала кезінен жаттығатын олар әр уақытта бірдей тегінің ақсүйектігімен яки білімінің молдығымен даралана бермейтін.</seg>
<seg id="1702">Біреудің өліміне яки жазалануына (бұл жиі болып тұрады) байланысты жоғары лауазым орны босаған кезде әлгіндей үміткерлердің бес-алтауы мәртебелі патша мен сарайды арқан үстіндегі билерімен көңілдендіруге рұқсат сұрап, патшаға өтініш береді; ең биікке олардың қайсысы сүрінбей секірсе, босаған қызметті сол иеленеді.</seg>
<seg id="1703">Өз қабілеттерінен қол үзбегендіктерін патша алдында дәлелдеу үшін тіпті бірінші министрлер де өздерінің ептілігін көрсетуге жиі бұйрық алатын.</seg>
<seg id="1704">Қазынашылық канцлері Флимнап ширата тартылған арқан үстінде бүкіл империядағы лауазымдылардан, кем дегенде, бір дюйм жоғары секірген адам ретінде аса танымал еді.</seg>
<seg id="1705">Мен жуандығы ағылшынның кәдімгі жіңішке арқанынан аспайтын арқанға бекітілген кішкентай тақтайдан оның бірнеше рет тоңқалаң асқанын көрдім.</seg>
<seg id="1706">Әрине, менің достық пейілім көзімді алдамаса және өз пайымдауымша, менің досым, құпия кеңестің бас хатшысы Рельдресель бұл мәселеде қазынашылық канцлерінен кейінгі екінші орынды ала алар еді.</seg>
<seg id="1707">Мұндай ойындарда жиі болып тұратын бақытсыздықтар жайы тарих жадында сақтаулы.</seg>
<seg id="1708">Екі-үш үміткердің мертіккенін мен де өз көзіммен көрдім.</seg>
<seg id="1709">Ал министрлердің өздері өз ептіліктерін көрсетуге бұйрық алған кезде қатер тіпті күшейіп кетеді.</seg>
<seg id="1710">Өйткені өздерінен өздері және өз қарсыластарынан асып түспекке ұмтылған олардың барынша күш салатыны сонша, олардың арасында сүрінбейтіні қалмайтын, кейде тіпті екі-үш реттен құлап түсетін.</seg>
<seg id="1711">Мен пайда болардан бір яки екі жыл бұрын Флимнап мойынын үзіп ала жаздапты, егер ойда жоқта еден үстінде қалып қойған патша жастықтарының бірі сол сәтте соққыны жұмсартпағанда, ол майып болады екен.</seg>
<seg id="1712">Бұдан басқа, патша, патшайым және бірінші министрдің қатысуымен айрықша жағдайларда ұйымдастырылатын тағы бір ермек бар.</seg>
<seg id="1713">Патша үстел үстіне көк, қызыл және жасыл түсті, әрқайсысы алты дюйм болатын, үш жіңішке жібек жіп қояды.</seg>
<seg id="1714">Бұл жіптермен патша өзінің ықыластылығын танытып, даралағысы келген адамдарды айрықша белгі ретінде марапаттайды.</seg>
<seg id="1715">Салтанат ұлы мәртебелінің тағы орналасқан үлкен жайда өтіп, үміткерлер сол жерде өз ептіліктерін сынға салады; ал бұл сынақ бұрынғылардан мүлде бөлек әрі менің Көне және Жаңа Дүние елдерінен бұрын-соңды байқаған- дарыма еш ұқсамайды.</seg>
<seg id="1716">Патша қолындағы таяқты көлденеңдей ұстайды, ал бірінен соң бірі жақындаған үміткерлер таяқтың жоғары көтерілуіне яки төмен түсірілуіне байланысты, біресе таяқтың үстінен секіреді, біресе оның астымен алға-артқа бірнеше рет еңбектеп өтеді;</seg>
<seg id="1717">кейде таяқтың бір ұшын патша, келесі ұшын бірінші министр ұстайды, кейде таяқты соңғысы ғана ұстап тұрады.</seg>
<seg id="1718">Аталған жаттығулардың бәрін барынша жеңіл әрі әбжіл жасап, секіру мен еңбектеуде мейлінше дараланған адам көк жіппен марапатталса, ептілігі бойынша екінші болғанға – қызылы, үшіншіге жасылы беріледі.</seg>
<seg id="1719">Тартуланған жіппен белді екі айналдыра орап, белбеу іспетті қолданады.</seg>
<seg id="1720">Мұндай белбеу иеленбеген адамдар сарайда некен-саяқ ұшырасады.</seg>
<seg id="1721">Әскердің және патшаның атқораларынан алынған аттар менің жанымнан күнде өтетіндіктен, аз уақыт ішінде олар менен үркуді қойып, тіпті жан-жаққа бұлтақтамастан, менің аяқ астыма жақындайтын болды.</seg>
<seg id="1722">Менің жерге төсеген қолымның үстінен шабандоздар аттарын секіртетін, ал бірде патшаның аңшысы өзінің атымен менің кебіс киілген аяғымның үстінен секіріп өтіп, мұнысы, шын мәнінде, керемет оқиғаға айналды.</seg>
<seg id="1723">Бір күні мен қалыптан тыс әрекетіммен патшаны көңілдендіру бақытына кенелдім.</seg>
<seg id="1724">Мен ұзындығы екі фут, жуандығы кәдімгі қоғадай болатын бірнеше таяқ жеткізуді өтіндім; ұлы мәртебелі бас орманшыға тиісті шаралар жасауды тапсырды да, келесі күні таңертең жеті орманшы сұрағанымды әрқайсысына сегіз аттан жегілген жеті арбаға тиеп жеткізді.</seg>
<seg id="1725">Мен тоғыз таяқ алдым да, бұларды әр қабырғасының ұзындығы екі жарым фут болатын шаршы түрінде жерге мықтап бекіттім; тағы да төрт таяқты екі футтай биіктікте жерге көлденеңдей жататындай етіп, осы шаршының төрт бұрышына байладым; содан соң тоғыз қазыққа бет орамалымды керіп тастадым; ал орамалдың бетінде тағы да төрт таяқ бес дюймдей биіктікке көлденеңдей көтерілгенде, оның әр тұсынан тіреуіш сияқты әлдене пайда болды.</seg>
<seg id="1726">Осынау әзірлігімді тындырған соң, мен патшадан өзім құрастырған алаңқайда жаттығулар жасау үшін ең тәуір жиырма төрт шабандоз сарбазды жасақтауды өтіндім.</seg>
<seg id="1727">Ұлы мәртебелі менің ұсынысымды құптап, шабандоз сарбаздар келген кезде мен ат үстіндегі оларды өздерінің қару-жарақтарымен және басқарушы жасақбасыларымен бірге кезек-кезек көтеріп шығардым.</seg>
<seg id="1728">Екі топқа бөліне сап түзеген олар жаттығуды бастады, біріне бірі доғал жебелер жаудырды, жалаң қылыштарымен біріне бір шабуылдады, біресе қашты, біресе қуды, біресе шабуылдады, біресе шегінді, бір сөзбен айтсақ, бұрын-соңды мен көргендердің қай-қайсынан да артық әскери машықтарын көрсетті.</seg>
<seg id="1729">Көлденең қойылған таяқтар шабандоздардың да, аттардың да алаңқайдан құлап кетуіне жол бермеді.</seg>
<seg id="1730">Патшаның тәнті болғаны сонша, ол осы жаттығуларды бірнеше күн бойы қатарынан қайталауға мәжбүр етті, тіпті бірде алаңқайға оның өзі көтеріліп, жаттығуларды тікелей басқарды.</seg>
<seg id="1731">Осынау қызықтарды патшайымның да жақсылап көре алуы үшін, ол жабық орынтақта отырған патшайымды алаңқайдан екі ярд қашықтықта менің көтеріп тұруыма оның өзі рұқсат етуі қажеттігіне барынша күш сала жүріп, оның көзін жеткізді.</seg>
<seg id="1732">Бағыма орай, бұл жаттығулардың бәрі сәтімен өтті; тек бір жолы бір жасақбасының астындағы қызба атының тұяғы менің беторамалымды тесіп кетіп, сүрініп құлады да, үстіндегі шабандоз ұшып кетті, дегенмен мен екеуіне де тез арада жәрдем бердім және бір алақаныммен жыртықты жауып тұрып, екінші қолыммен сарбаздардың бәрін жерге түсірдім.</seg>
<seg id="1733">Сүрінген аттың алдыңғы сол аяғы шыққан екен, әйтсе де шабандоз зардап шеккен жоқ.</seg>
<seg id="1734">Мен орамалды мұқият жамадым, дегенмен содан бастап мұндай қауіпті жаттығуларда оның беріктігіне сенуден қалдым.</seg>
<seg id="1735">Мен еркіндік алардан екі-үш күн бұрын, дәлірегі, мен өзім ойлап тапқан ермегіммен сарай жұртын көңілдендіріп отырған кезде, ұлы мәртебеліге хабаршы келіп, мен табылған тұстан өтіп бара жатқан оның бірнеше бағыныштылары пішімі таңғажайып, түсі қара, жан-жағында теп-тегіс әрі ұлы мәртебелінің жатынжайымен теңдесерлік кеңістікті алып жатқан ұлан-ғайыр жиегі бар және ортасы жерден кісі бойындай көтеріліп тұрған әлдебір алып нәрсенің жерде жатқанын көргенін жеткізді; алғашында өздері қауіп еткендей, мұның жанды нәрсе еместігін, өйткені оның шөп бетінде қимылсыз жатқанын және бұлардың кейбіреуі оны бірнеше рет айналып шыққанын айтты; сондай-ақ өздері бірінің иығына бірі шығып, жұмбақ дүниенің үстіне көтерілгендерін, оның үстінің тегіс екендігін, ал сол жерде тұрып алып, аяқтарымен тепкілеп тексерген кезде мұның ішінің қуыс екендігіне көз жеткізгендіктерін баяндады; оған қоса олар мұны Тау Адамға тиесілі заттардың бірі ме деп болжайтындарын да момақанси мәлімдеді; егер ұлы мәртебелі қажет десе, оны өздері бар- жоғы бес-ақ атпен жеткізіп бере алатындарын баяндады.</seg>
<seg id="1736">Мен әңгіменің не жайында екенін сол сәтте-ақ бағамдадым және бұл хабарға шын ықыласыммен қуандым.</seg>
<seg id="1737">Сірә, кеме апатынан соң жағаға жеткен кезімде мен қатты қобалжысам керек, теңіз үстінде қайықпен жүзген кезімде құлағымды бастыра киіп, бауын мойыныма іліп жүрген шляпамның түнгі баспанама барар жолда басымнан қалай ұшып кеткенін де аңғармаппын.</seg>
<seg id="1738">Шамасы, мен баудың қалай үзілгеніне көңіл қоймай, шляпаны теңізде жоғалды деп ұйғарсам керек.</seg>
<seg id="1739">Әлгі дүниенің белгілері мен міндетін бейнелеп беріп, мен ұлы мәртебеліден оны маған мейлінше тезірек жеткізіп беруге өкім етуін жалына сұрадым.</seg>
<seg id="1740">Келесі күні шляпа маған жеткізілді, алайда оның күйі мәз емес еді.</seg>
<seg id="1741">Тасымалдаушылар оның жиегінен бір жарым дюйм аралықта екі тесік салып, оларына ілгектер іліпті де, ілгектерді ұзын арқанмен аттарға байлап, осылайша, менің бас киімімді жарты миль сүйреп әкепті.</seg>
<seg id="1742">Әйтсе де, бұл елдің жерінің кереметтей тегіс әрі жұмсақ болуының арқасында, шляпам мен күткендегіден аздау зақымдалыпты.</seg>
<seg id="1743">Баяндалған оқиғадан кейін екі-үш күн өткенде патша астанада және оның маңайында орналасқан әскерге өз даярлықтарын көрсетуге әзір болуға жарлық берді.</seg>
<seg id="1744">Ол менен аяқтарымды барынша талтайта ашып, Колосс Родосскийдің позасын ұстап тұруымды өтінді.</seg>
<seg id="1745">Бұдан соң ол бас қолбасшыға (тәжірибелі қарт қолбасы әрі менің үлкен жебеушіме) әскерді иін тірестіре сапқа тұрғызуға және жаяу әскерді жиырма төрт адамнан, ал атты әскерді он алты адамнан қатарластырып, оларды салтанатты марш үстінде, дауылпаздарды соға, жалауларды желбірете, найзаларды көтере жүріп, менің аяқтарымның арасынан өткізуге бұйрық берді.</seg>
<seg id="1746">Бүкіл әскер құрамы үш мың жаяу сарбаздан және мың атты сарбаздан тұратын.</seg>
<seg id="1747">Өлім жазасымен қорқыта тұрып, ұлы мәртебелі сарбаздарға салтанатты марш кезінде менің қасиетіме байланысты өздерін барынша сыпайы ұстауға жарлық етті, дегенмен оның мұнысы менің астымнан өтіп бара жатқан кейбір жас қолбасылар-дың көздерін жоғары көтеруіне және дәл сол кезде менің дамбалымның жайы соншалықты бапты болмағандықтан, күлкіге бірталай сылтау тауып беріп, олардың шындықты айтуларына да, таңырқауларына да кедергі ете алмады.</seg>
<seg id="1748">Мен өзіме еркіндік беруін сұрап, патшаға бірнеше өтініш пен мәлімдемелер жазғаннан кейін, ақыры ұлы мәртебелі бұл мәселені әуелі өз кабинетінің, одан соң мемлекеттік кеңестің талқылауына салды, менің тарапымнан еш себеп болмаса да, қараптан-қарап жүріп менің қас жауыма айналған Скайреш Болголамнан басқа ешкім де бұған қарсылық білдірмеді.</seg>
<seg id="1749">Дегенмен оның қарсы әрекеттеріне қарамастан, барлық кеңес мәселені менің пайдама шешіп, патша өз қолымен бекітті.</seg>
<seg id="1750">Гальбет, яғни патшалықтағы теңіз әскерінің қолбасшысы қызметіне ие Болголам патшаның ерекше сеніміндегі және өз ісін жетік білетін, бірақ шалт мінезді, қатал жан болатын.</seg>
<seg id="1751">Әйткенмен ақыр соңында келісім беруге оның да көзі жеткізілді, бірақ ол менің еркіндік алуымның шарттарын әзірлеуді өзіне тапсыруды және содан кейін бұл шарттарды қасиеттей орындауға менің салтанатты ант етуімді талап етті.</seg>
<seg id="1752">Бұл талаптарды Скайреш Болголам қасына екі көмекші хатшы мен бірнеше танымал ақсүйектерді ерте келіп, маған өз қолымен тапсырды.</seg>
<seg id="1753">Талаптар оқылған кезде мен оларды бұзбауға ант етуге тиісті едім; ант беру рәсімі әуелі менің елімдегі дәстүр бойынша, содан соң жергілікті заңдарда белгіленген үлгіде жүргізілді, яғни мен сол қолыммен оң аяғымды ұстап, оң қолымның ортаңғы саусағын төбеме, ал бармағымды оң жақ құлағымның үстіне қойып тұруға міндетті болдым.</seg>
<seg id="1754">Бәлкім, оқырманға бұл халықтың сөйлеу үлгісі мен жазу машығы жайынан аз-маз түсінік қалыптастыру, сондай-ақ менің еркіндік алуым үшін қойылған талаптармен танысу да қызық болар; сол себепті мен осы арада аталған құжаттың өз тарапымнан мұқият жасалған сөзбе-сөз аудармасын толығымен ұсынамын.</seg>
<seg id="1755">Гольбасто момарен эвлем гердайло шефинмоллиоллигу, ғаламның және бес мың блестрегті (шамамен, он екі миль аумақ) алып жатқан менің жерімнің шаттығы мен үрейі; жер жүзінің қиян түпкірлеріне дейін танымал билеушілердің билеушісі, адамзат ұлдарының ең ұлысы; аяқтарымен жердің кіндігін тіреп, басымен күнге жетіп тұрған; бір ғана ишаратының өзінен жердегі патшалардың тізелері қалтырайтын; көктемдей сүйкімді, жаздай жайдары, күздей құнарлы және қыстай қатал Лилипутияның аса құдіретті патшасы.</seg>
<seg id="1756">Оның ұлы мәртебелі құзыры біздің аспани иелігімізге жақында келіп қосылған Тау Адамға төмендегі баптарды ұсынады және Тау Адам бұларды орындауға салтанатты ант үстінде міндеттенеді:</seg>
<seg id="1757">1. Үлкен мөр басылған біздің рұқсат құжатымызсыз біздің мемлекетті тастап кетуге Тау Адамның құқығы жоқ.</seg>
<seg id="1758">2. Біздің айрықша жарлығымыз болмаса, біздің астанамызға кіруге оның құқығы жоқ; ал қажетті жағдайда тұрғындар өз үйлеріне тығылып үлгеруі үшін екі сағат бұрын хабарлануға міндетті.</seg>
<seg id="1759">3. Аталған Тау Адам өзінің серуенін біздің негізгі үлкен жолдарымызбан ғана шектеуге тиіс және шалғындар мен жайылымдарда қыдыруына яки жатуына тыйым салынады.</seg>
<seg id="1760">4. Аталған жолдармен серуендеген уақытында ол біздің қадірменді бағыныштыларымыздың бірін яки олардың аттары мен арбаларын езіп кетпеуі үшін, аяқ астына мұқият қарап жүруге міндетті; ол аталған бағы- ныштыларды олардың өз келісімінсіз қолына алмауға тиіс.</seg>
<seg id="1761">5. Алда-жалда хабаршымызды баруға тиісті жеріне тездетіп жеткізу қажет бола қалса, онда Тау Адам айына бір рет хабаршыны атымен бірге қалтасына салып алып, алты күндік қашықтыққа жеткізуге және (егер қажет болса) аталған хабаршыны аман-сау күйінде біздің мәртебелі патшамызға кері жеткізуге міндеттенеді.</seg>
<seg id="1762">6. Ол бізге дұшпан ниеттегі Блефуску аралына қарсы біздің одақтасымыз болуға және қазіргі уақытта бізге шабуылдауға қамданып жатқан жаудың теңіз әскерін жою үшін барлық күшін жұмсауға міндетті болуға тиіс.</seg>
<seg id="1763">7. Аталған Тау Адам бос уақыттарында жұмыскерлерге көмектесуге, біздің негізгі саяжайымыздың дуалдарын тұрғызу барысында және басқа да ғимараттарды салу кезінде аса ауыр тастарды көтеруге міндеттенеді.</seg>
<seg id="1764">8. Аталған Тау Адам екі айдың ішінде жағалаулардың бәрін айналып өтіп және жасаған қадамдарының санын есептеп, біздің иелігіміздегі жердің аумағын дәл өлшеп беруге тиіс.</seg>
<seg id="1765">Ақыр соңында Тау Адам салтанатты ант үстінде осы айтылған талаптарды бұлжытпай орындауға міндеттенеді, сондай жағдайда ол, Тау Адам, біздің 1728 бағыныштымызды тамақтандыруға жететін көлемдегі ас- суды күн сайын алып тұратын болады және біздің ұлы билеушімізбен еркін хабарласа алатын болады, сондай-ақ біздің басқа да ізгі ниеттерімізді пайдалана алады.</seg>
<seg id="1766">Біздің патшалық етуіміздің тоқсан бірінші айының он екінші күні Бельфабаракта, біздің сарайда берілді.</seg>
<seg id="1767">Бас адмирал Скайреш Болголамның ызалана араласуымен әзірленген әлгі баптардың кейбіреуі мен қалағандай құрметті бола қоймаса да, мен қанағаттандық сезіммен қуана-қуана ант беріп, қолымды қойдым.</seg>
<seg id="1768">Ант беріліп біткен соң, іле-шала менің шынжырларым ағытылып, мен толық еркіндік алдым;</seg>
<seg id="1769">Алғысымның нышаны ретінде мен ұлы мәртебелінің аяғына жығылдым, бірақ патша маған орнымнан тұруға бұйырды және ұзаққа созылған аяушылық сөздерінен (менмендігін жазғырудан қашқандықтан, бұл сөздерін айтпаймын) кейін, ол менің бойымнан өзіне пайдалы қызметшіні және осыған дейін өзі көрсеткен, алдағы уақытта да көрсетуі ықтимал қайырымдылықтарына барынша лайықты адамды көруден үміттенетінін қоса айтты.</seg>
<seg id="1770">Менің еркіндігімді қайтару үшін қойылған талаптардың соңғы бабында патша маған 1728 лилипутты тамақтандыруға жететін көлемде ас-су беріп тұруға қаулы шығарғанына оқырман назар аударып көрсе екен.</seg>
<seg id="1771">Арада біраз уақыт өткен кезде мен сарайдағы өз досымнан осыншама дәл цифрдың қалай анықталғанын сұрадым.</seg>
<seg id="1772">Бұған жауап қайырған ол ұлы мәртебелінің математик- тері менің бойымның ұзындығын квадрант көмегімен анықтағанын, ал бұл биіктіктің лилипуттың биіктігіне қатынасы он екі бірлікке тең екенін тапқанын және біздің денелеріміздің ұқсастығын ескере отырып, менің денемнің көлемі, кем дегенде, 1728 лилипуттың денесінің көлеміне тең болатынын, соған сәйкес, мұндай дененің соншама есе артық тамақ қажетсінетінін есептеп шығарғанын айтты.</seg>
<seg id="1773">Осыған қарап-ақ, оқырман бұл халықтың зеректігі мен ұлы мәртебелі ағзамның дана есепшілдігі жайында өз түсінігін түзе берер. Лилипутия астанасы Мильдендо мен патша сарайын сипаттау.</seg>
<seg id="1774">Автордың бірінші хатшымен мемлекеттік істер туралы әңгімесі.</seg>
<seg id="1775">Автор патшаға соғысқа қатысты қызметтерін ұсынады.</seg>
<seg id="1776">Еркіндік алғаннан кейін, мен әуелі мемлекеттің астанасы Мильдендоны көріп шығуға рұқсат сұрадым.</seg>
<seg id="1777">Менің қалаға баруға ниеттенгенім жайында жұртшылыққа айрықша хабар таратылды.</seg>
<seg id="1778">Астана биіктігі екі жарым фут, қалыңдығы он бір дюймнен кем түспейтін дуалмен қоршалғандықтан, көсем жегілген күйме оның үстімен еш алаңсыз өте алады; бұл дуал бірінен бірі он фут қашықтықта бой көтерген берік мұнаралармен жабылған.</seg>
<seg id="1779">Желең кеудеше ғана киген мен үлкен Батыс Қақпалардан аттап өттім де, киімімнің етегімен үйлердің төбелері мен ернеулерін қиратып алмау үшін, негізгі көшелердің екеуін бір қырындай және өте баяу жүріп өттім.</seg>
<seg id="1780">Астана жұртына бас амандықтары үшін үйлерінен шықпай отыруға қатаң жарлық берілгеніне қарамастан, көшеде алаңсыз жүрген жүргіншілерді езіп кетпеу үшін мен барынша абайлай қозғалдым.</seg>
<seg id="1781">Үйлердің жоғарғы қабаттары мен төбелерінің қызықтаушыларға толып кеткені сонша, мен өз сапарларымның бірде-бірінде осыншама мол адам жиналған жерді көрмеген шығармын деп ойлаймын.</seg>
<seg id="1782">Қала түзу төртбұрыш үлгісінде салынған және қала дуалының әрқайсысы бес жүз футқа тең келеді.</seg>
<seg id="1783">Бірімен бірі тік бұрыш жасай қиылысатын, әрқайсысының ені бес футтық негізгі екі көше қаланы төрт кварталға бөліп тұр.</seg>
<seg id="1784">Ендері он екіден он сегіз дюймге дейін болатын көлденең көшелер мен мүйістерге мен ене алмадым да, сырттай көз салдым.</seg>
<seg id="1785">Қалада бес жүз мың адамға дейін орналастыруға мүмкіндік бар. Үйлері – үш және бес қабатты.</seg>
<seg id="1786">Дүкендер мен базарлары дүниеге толы.</seg>
<seg id="1787">Патша сарайы негізгі екі көше түйісетін қала орталығында орналасқан.</seg>
<seg id="1788">Оны өзге құрылыстардан жиырма фут қалыс қалатын, биіктігі екі фут дуал қоршап тұр.</seg>
<seg id="1789">Дуал мен сарай арасындағы қашықтық едәуір үлкен болғандықтан, мен дуалдан аттап өтуге ұлы мәртебелінің рұқсатын алдым да, сарайды барлық жағынан қарап шықтым.</seg>
<seg id="1790">Сыртқы сарай жан-жағы қырық футтық шаршыны елестетеді және ішінде патша жайлары орналасқан тағы екі сарай бар.</seg>
<seg id="1791">Екінші жағынан, сыртқы сарай ғимаратының биіктігі бес футтан кем түспейді, бұлардың қалыңдығы төрт дюйм, қырналған тастардан қаланған қабырғалары қанша мықты болса да, құрылыстарға әжептәуір залал тигізбей аттап кетуім мүмкін емес еді.</seg>
<seg id="1792">Патша да өз сарайының ғажайып сән-салтанатын маған көрсетуге өте құштар болды.</seg>
<seg id="1793">Дегенмен екеуміздің ортақ ниетімізді мен арада әзірлік жұмыстарына пайдаланылған үш күн өткен соң, іске асыра алдым.</seg>
<seg id="1794">Қаладан жүз ярд жердегі патша саябағынан ең ірі ағаштарды мен өзімнің бәкіммен кесіп алдым да, бұлардан биіктігі үш футтай және беріктігі менің салмағымды көтере алатын екі орындық жасадым.</seg>
<seg id="1795">Содан соң, тұрғындарды сақтандырған екінші хабарландырудан кейін, екі орындықты қолыма ұстап, мен қала арқылы қайтадан өтіп, сарайға келдім.</seg>
<seg id="1796">Мен сыртқы сарай жақтан жақындап келіп, орындықтың біріне шықтым да, екіншісін төбенің үстінен асыра, бір сарайды келесісінен бөліп жатқан, ені сегіз фут болатын алаңға абайлай қойдым.</seg>
<seg id="1797">Бұдан соң мен бір орындықтан екіншісіне аттау арқылы ғимараттың үстінен еркін өттім де, лгегі бар ұзын таяғыммен алғашқысын өзіме тартып алдым.</seg>
<seg id="1798">Осылай амалдай жүріп, мен ең ішкі сарайға да жеттім; сол тұста жерге жата қалып, бетімді ортаңғы қабаттың әдейі ашық қалдырылған терезелеріне жақындаттым; осылайша мен қиялда ғана елестетуге болатын салтанатты бөлмелерді қызықтауға мүмкіндік алдым.</seg>
<seg id="1799">Мен өз бөлмелерінде нөкерлері қаумалай ортаға алған патшайым мен жас ханзадаларды көрдім.</seg>
<seg id="1800">Ұлы мәртебелі патшайым маған мейір таныта күлімсіреп, терезеден қолын наздана созды да, мен саусақтарынан өптім.</seg>
<seg id="1801">Әйткенмен бұдан арғы жайттарды тәптіштемей-ақ қояйын, өйткені бұларды қазірдің өзінде баспаға дайын болып қалған едәуір қомақты еңбегіме қалдырамын; ал бұл еңбекте осы патшалықтың іргесі қаланғаннан бергі жалпы сипаттамасы, билеушілерінің ұзақ ғасырлар бойына созылатын тарихы, бұлардың соғыстары мен саясаттары, осы елдің заңдары, ғылымы мен діні, өсімдіктері мен жануарлары, тұрғылықты жұрттың әдет-ғұрыптары мен дәстүрлері, тағы басқа да аса қызықты әрі тағылымды дүниелері қамтылады.</seg>
<seg id="1802">Менің дәл қазіргі басты мақсатым осы мемлекетте өзім болған тоғыз ай мұғдарында болып өткен оқиғаларды баяндап беру болып табылады.</seg>
<seg id="1803">Мен еркіндік алғалы екі апта өткенде, бір күні таңертеңгілік маған қасына жалғыз ғана шабарман ерткен Рельдресель, құпия істер бойынша бас хатшы (оның лауазымы осылай аталады), келді.</seg>
<seg id="1804">Көшірге аулақтау тұруға бұйырған ол менен өзіне бір сағат уақыт бөлуді және өзін тыңдауымды өтінді.</seg>
<seg id="1805">Оның сөздері құлағыма еркін жетуі үшін мен жерге жатуға да даяр едім, бірақ ол біздің әңгімеміз кезінде менің оны қолымда ұстап тұрғанымды жөн көрді.</seg>
<seg id="1806">Әуелі мені еркіндік алуыммен құттықтаған ол бұл шаруада өзінің де бірталай еңбегі бар екенін аңғартып өтті де, оның үстіне сарайдағы іс ыңғайы қазіргідей жағдайда болмағанда, менің тез арада еркіндік ала қоюым неғайбіл болуы мүмкіндігін де қосып қойды.</seg>
<seg id="1807">“Біздің жағдайымыз жатжерліктерге қаншама жарқырай көрінгенімен, – деді хатшы, – бізді қыспаққа алған екі ауыртпалық бар, олар – ел ішіндегі партиялардың аяусыз алауыздығы және аса қуатты сыртқы жаудың шапқыншылық жасау қатері.</seg>
<seg id="1808">Алғашқы ауыртпалыққа келсек, сізге мынаны айтқаным жөн: осыдан жетпіс ай бұрын патшалықта өзара қастасқан екі партия пайда болды; олар бірінен бірі биік және жайпақ өкшелі кебістері арқылы ажыратылатындықтан, Тремексендер және Слемексендер деген атауларымен танымал.</seg>
<seg id="1809">Биік өкшелер бәрінен де бұрын біздің ежелгі мемлекеттік тәртібімізге ден қояды деседі, алайда бұл жағы қалай болса да, ұлы мәртебелі үкіметтік лауазымдарда және тәж иесі үлестіретін лауазымдарда тек қана жайпақ өкшелерді пайдалануға шешім шығарған, бәлкім, мұны өзіңіз де аңғарған шығарсыз.</seg>
<seg id="1810">Сонымен бірге сіз ұлы мәртебелі киген кебістердің өкшесі сарайдағы басқалардікінен бір дрерр (дрерр – дюймнің он төрттен бір бөлігіне тең) төмен екенін де байқаған боларсыз.</seg>
<seg id="1811">Осы екі партияның арасындағы араздықтың асқынғаны сонша, біреуінің мүшелері екіншісінің мүшелерімен бірге тамақтанбайтын, сөйлеспейтін болды.</seg>
<seg id="1812">Билік тұтасымен бізге тиесілі болса да, біздің есептеуімізше, Тремексендер, яки Биік Өкшелер сан жағынан бізден басым.</seg>
<seg id="1813">Бірақ біз ұлы мәртебелі тақ мұрагері Биік Өкшелерге көбірек іш тарта ма деп қауіп етеміз; қалай десек те, оның бір өкшесі екіншісінен биік, соның әсерінен ұлы мәртебелі мұрагер сылтып басады.</seg>
<seg id="1814">Өз ішіміздегі осындай дүрдараздыққа қоса, қазіргі уақытта бізге Блефуску аралы- нан – барша ғаламдағы дәл біздің ұлы мәртебелінің патшалығы сияқты, ұлан-байтақ әрі аса қуатты, тағы бір ұлы патшалықтан шапқыншылық қатері төніп тұр.</seg>
<seg id="1815">Сіз мына дүниеде өзіңіз сияқты алып адамдар мекендейтін өзге де патшалықтар мен мемлекеттер бар екенін дәлелдемек болсаңыз да, біздің ғұламалар бұған қатты күмәнданады; олар одан гөрі, сіздің айдан немесе жұлдыздан түскеніңізге илануға көбірек құмбыл, өйткені сіздің бойыңыздай бойы бар жүз ажалды жан мейлінше аз уақыт ішінде ұлы мәртебелінің иелігіндегі барлық өнім мен малды жойып жібере алады.</seg>
<seg id="1816">Қысқасы, осынау құдіретті екі патшалық отыз алты ай бойына бірімен бірі аяусыз соғыстар жүргізіп келеді.</seg>
<seg id="1817">Соғысқа мынадай жағдайлар сылтау болды.</seg>
<seg id="1818">Сол кезде баланың патша әкесі өзінің барлық бағыныштыларын аса ауыр жазамен қорқыта отырып, жұмыртқаны тек қана сүйір жағынан жаруға міндеттеп, жарлық шығарады.</seg>
<seg id="1819">Бұл заңның халықты қатты ызаландырғаны сондай, біздің шежірелеріміздің жазуынша, алты көтеріліске себеп болып, нәтижесінде бір патша өмірінен, енді бірі тәжінен айырылыпты.</seg>
<seg id="1820">Бұл бүліктердің бәрін Блефуску билеушілері тұтандырады, ал бүлік басылғаннан кейін қуғындалғандар үнемі сол патшалықта пана табады.</seg>
<seg id="1821">Сол уақыттан бері жұмыртқаны сүйір жағынан жармауға бекінгені үшін жазаланған қыңырлардың саны он бір мыңға жетеғабыл.</seg>
<seg id="1822">Осынау мәселеге арналып жүздеген қалың-қалың томдар басылды, Доғалтүптердің кітаптарына баяғыда тыйым салынды, партиялардың бәрі мемлекеттік қызмет иелену құқынан заң жүзінде қол үзді.</seg>
<seg id="1823">Осы бір аласапырандар барысында Блефуску патшалары өздерінің жаушылары арқылы бізге толассыз ескертулер жасап, Блундекральдің (олардың Алькораны болып есептелетін) елу төртінші тарауында баяндалған біздің ұлы пайғамбарымыз Люстрогтың негізгі қағидаларын бұзу жолымен дінді жіктеді деп айыптауда.</seg>
<seg id="1824">Шындығында, олардың мұнысы мәтінді бұрмалап түсіндіру, өйткені түпнұсқада “Хақ сенімдегілердің бәрі жұмыртқаны ыңғайлы жағынан жарсын” деп жазылған.</seg>
<seg id="1825">Менің қарапайым түсінігіме салсақ, “Қай жағы ыңғайлы?” деген сауалдың шешімі әркімнің, тіпті болмаса, патшалықтағы жоғарғы соттар өкілеттілігіне қалдырылғаны абзал.</seg>
<seg id="1826">Қуғындалған Доғалтүптер Блефуску патшасының сарайында қуатты күшке айналып, біздің ел ішіндегі өз жақтастарынан да үлкен қолдау мен ниеттестік тауып отыр, осының кесірінен отыз алты ай бойы екі патша өзара қанды соғыс жүргізіп, алма-кезек жеңіске жетуде.</seg>
<seg id="1827">Алайда жау бұған да қарамастан, қыруар теңіз күшін қайтадан жабдықтап, біздің жерімізге шабуылдамаққа қамдануда.</seg>
<seg id="1828">Менің патшаға деген құрметім жоғары екендігін жеткізуді хатшыдан өтіне тұрып, жалпы, жатжерлік болғандықтан, менің партиялардың дау-дамайына араласуым жөн болмайтынын, солай бола тұра, мен өз өмірімді аямастан, оның өзін және мемлекетін жатжерліктердің кез келген басқыншылығынан қорғауға әзір екенімді айттым. V тарау</seg>
<seg id="1829">Асқан тапқырлықпен ойластырылған қулығының арқасында автор дұшпан шабуылының алдын алады, оған жоғары лауазым тарту етіледі.</seg>
<seg id="1830">Блефуску патшасынан елшілер келіп, бітім сұрайды.</seg>
<seg id="1831">Қамсыздық салдарынан патшайым бөлмесінде болған өрт және сарайдың өзге бөлігін құтқарып қалу үшін автор ойлап тапқан амал.</seg>
<seg id="1832">Блефуску патшалығы – Лилипутияның солтүстік және солтүстік-шығысында жатқан, араларын сексен ярдтық бұғаз ғана бөлетін арал.</seg>
<seg id="1833">Мен бұл аралды көре қоймаған едім; шабуыл жасалуы мүмкіндігін білген соң, бұл жақта менің бар екендігімнен еш хабарсыз дұшпанның кемелеріне көрініп қалудан қауіптенгендіктен, жау жақтағы жағадан бой көрсетпеуге қам қылдым; өйткені осы соғыстар кезінде екі патшалық арасындағы қарым-қатынастың кез келген түріне тыйым салынып, тыңдамағандар өлім жазасына кесілетін болған-ды және біздің патша кемелердің қай-қайсының да айлақтан шығуына қатаң тоқтау салған еді.</seg>
<seg id="1834">Өз барлаушы- ларымыздың айтуынан біз жаудың теңіз күштері жел оңынан тұрған сәтте желкен көтеруге сайланып, зәкірде тұрғанын білгеннен кейін, мен ұлы мәртебеліге олардың бәрін қолға түсіру үшін өзім жасаған жоспарды мәлімдедім.</seg>
<seg id="1835">Мен төңіректі жетік білетін кәнігі теңізшілерден бұғаздың тереңдігіне қатысты жайттарды сұрап едім, олар су көтерілген кездері бұғаздың орта тұсындағы тереңдік жетпіс глюмглефф – мұнысын еуропалық өлшемге салсақ, алты футтай болады, – ал басқа тұстардың бәрінде елу глюмглефф шамасында екенін хабарлады.</seg>
<seg id="1836">Мен Блефускуге қарама-қарсы беттегі солтүстік-шығыс жағаға бет түзеп, төбешікті тасалай жаттым да, өз дүрбімді дұшпанның зәкірде тұрған теңіз күштеріне жүгірттім және елуге жуық соғыс кемелері мен көптеген көліктерді санап шықтым.</seg>
<seg id="1837">Үйге оралған соң, мен маған берік арқандар мен темір сырғауылдарды мүмкіндігінше мол жеткізуге бұйрық бердім (менің мұндай өкілеттігім болған еді).</seg>
<seg id="1838">Арқандардың жуандығы ширатпа жіптей, ал сырғауылдардың ұзындығы тігінші инесіндей болып шықты.</seg>
<seg id="1839">Бұл арқандарды барынша берік ету үшін мен оларды үш-үштен қостым, дәл осы мақсатпен темір сырғауылдарды да үш-үштен біріктіріп, ұштарын ілгек түрінде идім.</seg>
<seg id="1840">Осындай ілгектердің елуін соншама арқанға байлап алып, мен солтүстік-шығыс жағаға қайта оралдым да, үстімдегі желеңімді, кебісім мен шұлығымды шешіп, судың көтерілуіне жарты сағат қалған кезде былғары бешпетпен ғана суға аяқ бастым.</seg>
<seg id="1841">Алғашында мен жылдамдата жалдап бардым да, орта тұсында аяғым тағы да су түбіне тигенше отыз ярдтай малтыдым,</seg>
<seg id="1842">осылайша, жарты сағатқа толар-толмас уақытта мен теңіз күштеріне жеттім.</seg>
<seg id="1843">Мені көрген кезде жаудың зәресі қалмағаны сонша, кемелерінен жанталаса ыршып, жағаға жүзіп барған олардың саны отыз мыңнан кем түспейтін еді.</seg>
<seg id="1844">Сол сәтте өзімнің жабдықтарымды шығарып, кемелердің әрқайсысының тұмсығын ілгекке ілдім де, барлық арқанның ұшын бірге түйдім.</seg>
<seg id="1845">Осы шаруа кезінде дұшпанның маған жаңбырша жаудырған жебелерінің көбісі менің қолдарым мен бетіме қадалып жатты.</seg>
<seg id="1846">Мен, әсіресе, көзімді ойладым, егер дәл сол мезетте қорғаныс құралын ойлап таппағанымда, оларымнан айырылып қалуым да мүмкін еді.</seg>
<seg id="1847">Менің қалтарыс қалтамда сақтап жүрген және, жоғарыда айтып кеткеніміздей, патшаның тексерушілері байқамай қалған өзге де майда-шүйделерімнің арасында көзілдірігім де бар еді.</seg>
<seg id="1848">Мен сол көзілдірікті кидім де, мықтап байлап қойдым.</seg>
<seg id="1849">Ілгектердің бәрін қиюластырғаннан кейін мен арқанның ұшын қолға ұстап, сүйрей бастадым, бірақ зәкірге мықтап орныққан кемелердің бірде- бірі орнынан қозғалмады.</seg>
<seg id="1850">Мен арқандарды босатып, ілгектерді кемелерде қалдырдым да, зәкір арқандарын пышақпен кесуге батылдана кірістім, осы аралықта менің қолым мен бетіме екі жүзден астам жебе тиді.</seg>
<seg id="1851">Менің ішімде нендей ой барын мүлде түсіне алмаған блефускуліктер алғашында ес жия алмай, абдырап қалды.</seg>
<seg id="1852">Ал менің зәкір арқандарын кесе бастағанымды көргенде, олар кемелерді жел мен толқынның ырқына жібергелі яки бұларды біріне бірін соққалы жатыр деп ойлады; дегенмен соғыс кемелерінің бәрі менің арқаныма ілесіп, тізбектеле қозғалған кезде дүниеден баз кешкендей күйге түскен олардың бажылдай зарлаған дауыстарынан ауа тұнды.</seg>
<seg id="1853">Қауіп артта қалған сәтте мен де қолдарым мен бетімдегі жебелерді жұлып тастап, жара түскен тұстарды, жоғарыда айтқанымдай, елдеріне алғаш келген уақытымда лилипуттар берген маймен сылап алуға аялдадым.</seg>
<seg id="1854">Содан соң көзілдірігімді шешіп, су қайтқанша жарты сағаттай күттім де, бұғаздың ортасын кешіп өтіп, Лилипутияның патша айлағына өз жүктеріммен бірге сау-саламат жеттім.</seg>
<seg id="1855">Патша мен оның сарайындағылардың бәрі осынау ұлы қарекеттің қалай тынарын күтіп, жағада тұрды.</seg>
<seg id="1856">Олар жарты айға ұқсай жайыла жақындаған кемелерді көргенімен, кеудеден аса суға бойлап келе жатқан мені аңғармады.</seg>
<seg id="1857">Мен бұғаздың ортасынан өткен кезде олардың мазасыздығы одан әрі өршиді, өйткені су менің мойнымнан асқан еді.</seg>
<seg id="1858">Патша мені суға батты, ал жау кемелері дұшпандық пиғылда жақындап келеді деп ұйғарады.</seg>
<seg id="1859">Әйтсе де, оның қорқынышы демде сейілді.</seg>
<seg id="1860">Қадам басқан сайын бұғаз тайызданып, менің дауысым жағалауға да жете бастады.</seg>
<seg id="1861">Сол сәтте мен кемелер байланған арқандардың ұшын аспандата көтеріп: “Лилипутияның ең құдіретті патшасы жасасын!” – деп дауыстап айғай салдым.</seg>
<seg id="1862">Ұлы мәртебелі менен дұшпанның қалған кемелерінің бәрін де орайын тауып қолға түсіріп, өз айлағына жеткізіп беруді өтінді.</seg>
<seg id="1863">Жалпы, әміршілердің билік құмарлығы шексіз ғой, сірә, бұл патша да Блефуску патшалығын тұтасымен өзінің қол астына алып, оны өзі қойған билеуші арқылы басқаруды, ол жақта бой жасырған Доғалтүптерді қырып-жоюды және блефускуліктердің бәрін жұмыртқаны сүйір жағынан жаруға мәжбүрлеуді, сөйтіп, ақыр соңында жаһанның жалғыз билеушісі өзі болуды ойға алса керек.</seg>
<seg id="1864">Алайда мен өзімнің саяси сауатыммен ұштасқан және әділетшілдік сезіміммен сабақтасқан сан алуан дәйектерді алға тарта отырып, патшаны бұл пиғылынан қалай да бас тартқызуға талпындым; ақырында мен өзімді батыл да азат халықты құлға айналдыру құралы ретінде пайдалануға келіспейтінімді үзілді-кесілді мәлімдедім.</seg>
<seg id="1865">Аталған мәселе мемлекеттік кеңес талқылауына түскен кезде ең парасатты министрлер мені жақтап шықты.</seg>
<seg id="1866">Менің ашық айтылған өткір пікірім патша ағзамның саяси жоспарларына өте-мөте қайшы келгені сонша, бұл ісімді ол еш кешіре алмады.</seg>
<seg id="1867">Ұлы мәртебелі мұны кеңес кезінде асқан шеберлікпен сездіре алды, менің өз байқауымша, бұл жерде кеңестің парасатты мүшелері ойларын ашық білдірмесе де, іштей мені жақтады; ал менімен сырттай жауласып жүрген басқалары болса, маған жанамалай тиетін ескертпелерін іркіп қала алмады.</seg>
<seg id="1868">Осы уақыттан бастап ұлы мәртебелі мен маған қаскөй пиғылдағы министрлер тобы тарапынан тімтіну әрекеттері басталып, бұларының ақыры екі ай өтер-өтпесте мені біржола жоқ қыла жаздады.</seg>
<seg id="1869">Егер таразының екінші басында билеушінің өзін билеген құмарлыққа сіздің тарапыңыздан жасалған сәл ғана қарсылық тұрса, онда билеушілерге көрсеткен аса ұлы қызметіңіздің өзі де таразы басын өзіне тартуға дәрменсіз болады екен.</seg>
<seg id="1870">Баяндалған ерліктен кейін үш апта өткен тұста Блефуску патшасынан бағыну райындағы бітімшіл ұсынысы бар аса құзырлы елшілік келді де, көп ұзамай-ақ біздің патша үшін аса пайдалы ыңғайдағы шарттары мол бітім жасалды; бірақ мен бұлармен оқырманның зейінін шаршатпайын.</seg>
<seg id="1871">Елшілік алты елшіден және елуге жуық нөкер адамдардан тұратын; келушілердің сән-салтанаты кереметтей жасақталуымен және билеушінің құзыретіне барынша лайықтылығымен, әрі сапардың аса маңыздылығымен ерекшеленді.</seg>
<seg id="1872">Бейбіт келісім аяқталғаннан кейін, мен өзімнің сол кездегі сарайдағы шынайы бағамды, я болмаса, өзіме солай көрінетін ықпалымды пайдаланып, олардың мәртебелісінің елшілігіне едәуір қызмет сіңірдім, менің дос пейіл көңілімнен құлағдар болған олар да маған ресми қонақ болу құрметін көрсетті.</seg>
<seg id="1873">Олар менің жаужүректігім мен дарқандығым жайында сүйсіне әңгімелеуден бастап, одан соң өз патшаларының атынан мені өз елдеріне мейман болуға шақырды, ең соңында олар менен өздері ұзынқұлақтан әбден қаныққан менің таңғажайып күштілігімнің бірер көрінісін көрсетуімді өтінді.</seg>
<seg id="1874">Мен құзыретті меймандардың айызын қандыра, әрі таңырқата, біршама уақыт көңілдендіріп алдым да, елшілерден ерліктерімен бүкіл дүниені шын мәнінде тамсандырған олардың ұлы мәртебелі билеушісіне деген өз құрметімнің жоғары екендігін жеткізулерін сұрадым және өз отаныма оралар алдында оған міндетті түрде соғуға кәміл ұйғарғанымды айттым.</seg>
<seg id="1875">Осыдан кейінгі алғашқы кездесудің кезінде-ақ мен біздің патшадан Блефуску билеушісіне барып қайтуыма рұқсат етуін сұрадым; патша өз келісімін берсе де, маған деген көңілінің суығанын анық аңғартты; мұның себебін маған лауазымдылардың бірі құпиялай айтқанша түсіне алмай жүрдім; сөйтсем, Флимнап пен Болголам менің елшілікпен арадағы байланысымды патшаға нағыз сатқындық іспетті көрсеткен екен, шындығында, бұл тұрғыда менің арым кіршіксіз таза екендігіне бәс тіге аламын.</seg>
<seg id="1876">Министрлер мен сарайдың не екендігі жайындағы түсініктің алғашқы дәнектері менің көңілімде осы кезде пайда бола бастады.</seg>
<seg id="1877">Айта кету керек, елшілер менімен аудармашы арқылы әңгімелесті.</seg>
<seg id="1878">Әйткенмен айта кеткен жөн, екі мемлекет арасындағы қызу сауда, көршілес екі елде – Лилипутияда да, Блефускуде де – қашқындарға көрсетілетін меймандостық, сондай-ақ бекзада жастар мен дәулеттілердің балаларын дүние көріп, өзге жұрттың өмірі мен әдет-ғұрпымен танысып, ақылын арттыру мақсатында көршілерге жіберу дәстүрінің арқасында, бұл жақтағы жағалау қалаларынан қос тілде сөйлей алмайтын тәрбиелі ақсүйекті, теңізшіні яки саудагерді сирек ұшырастырасыз.</seg>
<seg id="1879">Маған еркіндік беру барысында ұсынылған шарттардың қатарында мен үшін жағымсыз, тіпті қорлықпен тең талаптар да қойылғанын, мен оларды аса мұқтаж болғандықтан ғана қабыл еткенім оқырманның есінде шығар.</seg>
<seg id="1880">Ал мына кезде, мен патшалықтағы ең жоғары нардак лауазымын иеленіп отырғанымда, мойныма артылған әлгі міндеттемелер менің қадірімді түсірер еді, обалы нешік, бұл орайда патша әлгілер жайында бірде-бір рет еске салған емес.</seg>
<seg id="1881">Әйткенмен осыдан аз ғана уақыт бұрын, сол тұстағы өз пайымдауымша болса да, ұлы мәртебеліге менің тарапымнан керемет қызмет көрсетудің орайы түсті.</seg>
<seg id="1882">Бір күні түн ішінде менің тұрағымның есігі алдында мыңдаған тобырдың айғай-шуы естіліп, шошып оянған мен “борглум” деген сөздің толассыз қайталанып жатқанын аңғардым.</seg>
<seg id="1883">Тобырдың арасын жарып өткен бірнеше сарай қызметкерлері менен тездете сарайға жетуімді жалына өтінді, өйткені роман оқып отырып, шырағданды сөндірмей ұйықтап кеткен бір фрёлиннің қамсыздығының кесірінен ұлы мәртебелі патшайымның жатынжайы алау құшағына ораныпты.</seg>
<seg id="1884">Мен қас қаққанша әзір болдым.</seg>
<seg id="1885">Берілген бұйрыққа сәйкес, маған жол босатты, оның үстіне сол түні ай да жарық болғандықтан, маған жолшыбай ешкімді таптап кетпей, сарайға жетудің орайы келді.</seg>
<seg id="1886">Өртеніп жатқан бөлмелердің іргесіне баспалдақтар қойылып, көптеген шелек те жеткізіліпті, бірақ су алыста екен.</seg>
<seg id="1887">Байғұс лилипуттар көлемі оймақтай ғана әлгі шелектерін жанталаса маған беріп бақты, алайда жалынның күштілігі сонша, бұл жанталастан қайран болмады.</seg>
<seg id="1888">Мен өз шекпеніммен сарайды тұмшалай салып, өртті оп-оңай өшіре алар едім, алайда, өкінішке орай, қарбаласып жүргенімде былғары бешпетімді ғана киіп үлгеріппін.</seg>
<seg id="1889">Тірліктің түрі аса мүшкіл әрі үмітсіз көрінді, егер мен өз жаратылысыма тән күшті рухымның арқасында оны құтқарудың ойға келмес амалын таппағанымда, осынау таңғажайып сарайдың күлі қалғанша жанып кетері шүбәсіз еді.</seg>
<seg id="1890">Іңір алдында мен “глимигрим” деген атауымен (блефускуліктер оны “флюнек” дейді, әйтсе де біздікінің сұрпы жоғары) аса танымал және зәр айдағыш қуатының күштілігімен ерекшеленетін тамаша шарапты молынан ішіп алған едім.</seg>
<seg id="1891">Бақытымызға орай, мен сол ішкендерімді әлі бірде-бір рет жеңілдеткен жоқ едім.</seg>
<seg id="1892">Бұл екі арада жалынның ыстығы мен оны сөндіруге бағытталған қауырт жұмыстың әсері маған оңынан тиіп, шарапты зәрге айналдырды да, оны менің молынан, әрі асқан дәлдікпен саулатқаным сонша, бас-аяғы үш минуттың төңірегінде өрт біржола сөндіріліп, бірнеше ұрпақтың күшімен бой көтерген аса сәулетті ғимараттың өзге бөліктері қираудан аман қалды.</seg>
<seg id="1893">Бұл екі арада айнала да әбден ағарып, мен патшадан алғыс дәметпей-ақ үйіме оралдым, өйткені мен оған орасан маңызға ие қызмет көрсетсем де, бұл шаруаны іске асырған амалға ұлы ағзамның қалай қарайтынын білмеген едім; себебі мемлекеттің негізгі заңы бойынша, сарай маңында ешкімнің де, оның ішінде аса жоғары лауазымды тұлғалардың да, дәрет сындыруға құқығы жоқтығы, бұл үшін аса ауыр жазаланатыны белгіленген болатын.</seg>
<seg id="1894">Дегенмен құзыретті заңгерге мені мейірімге іліктіру туралы ресми шешім шығару туралы жарлық беретінін айтқан ұлы мәртебелінің хабары мені біршама тыныштандырды, алайда мен мұны ешқашан көре алмадым.</seg>
<seg id="1895">Екінші жағынан, маған оңашалай айтылған сөздерге сенсек, менің қарекетіме қатты қапаланған патшайым өзінің бұрынғы тұрағын қайта тұрғызудан үзілді- кесілді бас тартып, сарайдың ең түпкірдегі бөлігіне орын ауыстырыпты, бұл аз десеңіз, ол өз төңірегіндегілердің арасында отырып, менен кек алуға ант етіпті. Лилипутия тұрғындары хақында; олардың ғылымы, заңдары мен ғұрыптары; балаларды тәрбиелеу жүйесі.</seg>
<seg id="1896">Автордың осы елдегі өмірінің бейнесі.</seg>
<seg id="1897">Ақсүйек бикештердің бірін оның ақтап алуы.</seg>
<seg id="1898">Мен бұл патшалықты егжей-тегжей сипаттауға ерекше зерттеу арнауға ниетті болсам да, білуге асық оқырманды қанағаттандыру үшін мен осы тұстың өзінде ол туралы жалпылама айтып өтуді хош көрдім.</seg>
<seg id="1899">Жергілікті жұрттың орташа бойы алты дюймнен сәл ғана асады және бұл өлшемге мұндағы хайуанаттардың да, өсімдіктердің де көлемі дәлме- дәл сәйкеседі, мәселен, мұндағы жылқылар мен бұқалар төрт-бес дюймнен аспаса, қойлар бір жарым дюймнен әрі кетпейді, ал қаздары біздің торғаймен шамалас, одан әрі менің көзіме де ілікпейтін титімдей жаратылыстарға дейін дәл осылай кете береді.</seg>
<seg id="1900">Олардың жақындағы заттарды мүлтіксіз көретін көз өткірлігіне қатысты бірер мысал мынадай: өз басым үлкендігі біздегі шыбыннан аспайтын торғайдың жүнін тазалаған аспаз бен көзге ілікпес иненің саңылауына жібек жіпті сабақтаған бойжеткенді бақылаған кезде керемет тәнті болдым.</seg>
<seg id="1901">Лилипутиядағы ең зәулім ағаштар жеті футтан аспайды, бұл тұста мен патшаның үлкен саябағындағы, ұшар басына менің созған қолым әзер жеткен ағаштарды назарға алып отырмын.</seg>
<seg id="1902">Ал өзге өсімдіктердің бәрі өзіне сәйкес көлемге ие; ал олардың есебін шығарып алуды мен оқырманның өзіне қалдырмақпын.</seg>
<seg id="1903">Олардың жазу үрдісіндегі өзіндік үлгілеріне ғана назар аударайын: лилипуттар еуропалықтар сияқты солдан оңға қарай да, арабтар тәрізді оңнан солға қарай да, қытайлар секілді жоғарыдан төмен қарай да жазбайды, ағылшын бикештері іспетті, парақтың бір бұрышынан келесісіне қиғаштай жазады.</seg>
<seg id="1904">Лилипуттар дүниеден озғандарды жерлейді, бірақ он бір мың ай өткен кезде өлілердің қайта тірілетініне сенгендіктен, оларды басын төмен қаратып қояды, оның сыры – осы уақытта жердің (лилипуттар оны жайпақ деп есептейді) асты үстіне шығады екен де, қайта тірілген өлілер аяғымен тік тұра қалады екен.</seg>
<seg id="1905">Ғұламалар бұл сенімнің орайсыздығын түсінсе де, қарапайым жұрттың қалауын табу үшін дәстүр әлі күнге сақталып келеді.</seg>
<seg id="1906">Бұл патшалықта өздеріне ғана тән ерекше заңдар мен ғұрыптар бар, егер бұлар менің сүйікті отанымның заңдары мен ғұрыптарына толықтай қарсы келмегенде, мен оларды жақтап шығуға ұмтылар едім.</seg>
<seg id="1907">Ең бастысы бұлардың іс жүзінде қатаң сақталуында.</seg>
<seg id="1908">Бәрінен бұрын сөз тасушылар туралы заңға тоқталайын.</seg>
<seg id="1909">Мұнда мемлекеттік қылмыстардың бәрі барынша қатаң жазаланады, ал алда-жалда күдікті іс барысында өзінің кінәсіздігін дәлелдесе, онда кінәлаушы дереу масқаралау жазасына тартылады және оның қозғалатын, қозғалмайтын мүліктерінен ақталғанның уақытын жоғалтқаны үшін, басына төнген қатер үшін, қамақта болған кезінде бас еркінен айырылғаны үшін, қорғануға жұмсалған барлық шығындары үшін төрт есе көлемде кінәсіздің пайдасына өтем алынады.</seg>
<seg id="1910">Оған қоса, патша ақталғанды өзінің ықыластылығын айғақтайтын әлдебір белгімен жарылқап, бүкіл ел көлеміне оның кінәсіздігі жайында жар салынады.</seg>
<seg id="1911">Лилипуттар ұрлыққа қарағанда, алаяқтықты аса ауыр қылмыс деп есептейді, сол себепті де бұған өлім жазасының кесілмеуі – сирек ұшырасатын жағдай.</seg>
<seg id="1912">Менің ойыма бірде өз иесінің тапсыруы бойынша қолына түскен мол көлемдегі ақшаны жымқырып, сол ақшамен бой тасалаған қылмысы үшін айыпталған әлдебір қылмыскер үшін патша алдында өзімнің ара түскенім оралып тұр; мен ұлы мәртебелінің алдында әлгінің бар кінәсі кісі сенімін асыра пайдаланғаны ғана екенін айтып, жағдайды жеңілдетпек болғанымда, патша әлгінің қылмысын ауырлата түсетін жайтты менің айыпталушыны қорғау үшін алға тартып тұрғанымды нағыз масқаралау сияқты қабылдаған кезде, шынымды айтсам, мен не дерімді білмей, әр елдің салты басқалығын көлденеңдететін үйреншікті тіркеспен шектелдім; мойындау абзал, мен қатты ұялдым.</seg>
<seg id="1913">Дағды бойынша, біз де марапаттау мен жазалауды барша билік машинасы айналып тұратын тетік ретінде танысақ та, мен Лилипутиядан басқа ешқандай елден осы ұстанымның іс жүзінде пайдаланылғанын көрмедім.</seg>
<seg id="1914">Бұл жақта елдің заңдарына жеті жыл бойы мүлтіксіз бағынғанын айғақтайтын дәлелдерді жеткілікті ұсына алған кез келген адам өзінің лауазымы мен қоғамдық дәрежесіне сай келетін белгілі бір артықшылықтарды иеленуге құқық алады және оған дәл осы жағдай үшін арнайы құрылған қордан тиісінше ақшалай қаражат бөлінеді, сонымен бірге мұндай адам снильпел, яғни тәртіпке бағынушы атағын алады; бұл атақ оның тегіне үстеледі, алайда ұрпағына көшпейді.</seg>
<seg id="1915">Мен лилипуттарға біздегі заңдардың орындалуы жазаланудан қорыққандықтан ғана іске асатынын, ал оған бағынғаны үшін марапаттау жайы еш уақытта еске алынып көрмегенін айтқанымда, лилипуттар мұны біздің басқару ісіміздегі ең үлкен кемшілікке балады.</seg>
<seg id="1916">Сондықтан да бұл жақтағы сот ғимараттарында әділеттілік алдында – екі, артында – екі, екі жағында – бір-бірден көзі бар, яғни алты көзді әйел кейпінде бейнеленіп, ол оң қолында алтын толы ашық қап, сол қолында қынаптағы семсер ұстап тұрады, бұл арқылы ол жазалаудан гөрі, марапаттауға әзірлігін байқатады.</seg>
<seg id="1917">Қандайда бір қызметке үміткерді іріктеу барысында оның ақыл-ойынан гөрі, адамгершілік қасиеттеріне көбірек көңіл аударылады.</seg>
<seg id="1918">Олардың ойынша, ең жоғары ақыл-ой қабілеттерінің өзі адамгершілік қасиеттерді алмастыра алмайды және ақылы басым жандарға қызмет беруден қатерлі нәрсе жоқ, өйткені адамның жақсы ниет үстінде абайсыз жіберген қатесі қоғам иігілігіне өзінің қитұрқылық- тарын жасыруға, көбейтуге және жазадан сытылып кетуге қабілетті адамның әрекетінен артық салдарлар әкелмейді.</seg>
<seg id="1919">Дәл осы сияқты, құдіреттің қуатына сенбейтін адам да қоғамдық лауазым иеленуге жіберілмейді.</seg>
<seg id="1920">Оқырманға алдын ала ескертіп қояйын, патшалықтың осы және бұдан кейін де айтылатын заңдары туралы сөз болғанда, менің назар аударатыным – елдің бағзыда орныққан заңдары ғана, ал бұлардың бүгінде түбірімен іріп-шіріген, бұзылған ғұрыптарға еш қатысы жоқ.</seg>
<seg id="1921">Мәселен, оқырман хабардар болып үлгерген, мемлекеттік жоғарғы қызметтерге арқан үстінде шебер билейтіндерді тағайындау және таяқ үстінен биікке секірген немесе оның астынан еңбектеп өткендерге айрықша айырым белгілерін беру сияқты масқара дәстүрді ең алғаш қазіргі патшаның атасы енгізіп, содан беріде партиялар мен түрлі топтардың толассыз өсуінің арқасында өркендеп келеді.</seg>
<seg id="1922">Жақсылықты бағаламау бұларда қылмыс боп есептеледі (тарихтан білетініміздей, мұндай көзқарас өзге халықтарда да болған) және бұл тұрғыда лилипуттардың пікірі мынадай: егер адам өзіне жақсылық жасаушыға жамандықпен жауап қайтарған екен, онда ол басқа да барлық адамға жау боп табылады, өйткені ол олардан ешқандай кешірім ала алмайды, демек, ол өлімге лайықты.</seg>
<seg id="1923">Олардың ата-аналар мен балалардың міндеттеріне қатысты көзқарастары біздікінен мүлде бөлек.</seg>
<seg id="1924">Еркек пен ұрғашының байланысы түрді көбейту мен жалғастыруға мақсат ұстанған табиғаттың ұлы заңында негізделген деп бағамдайтын лилипуттар еркектер мен әйелдер де, басқа хайуандар сияқты, нәпсінің жетектеуімен шағылысады және ата-ананың балаларға деген махаббаты да осы сияқты табиғи қажеттіліктен туындайды деп ұйғарады, осыған байланысты, олар өзін жасағаны үшін әкеге де, өзін туғаны үшін шешеге де бала қарыздар емес деп ұғады, өйткені адамның жер бетіндегі бейнетін назарға алатын бұлардың ойынша, өмірдің өзі де соншалықты үлкен игілік емес, оның үстіне ата-ана баланы жасау кезінде оған өмір сыйлау ниетін тіпті де ойға алмайды, олардың ойлары мүлде басқа шаруада болады.</seg>
<seg id="1925">Осы іспетті түсініктерге сүйенген лилипуттар бала тәрбиесінде ата-анаға бәрінен де аз сенім білдіреді, сол себепті әрбір қалада қоғамдық тәрбие мекемелері жұмыс істейді және шаруалар мен жұмыс- шылардан басқа елдің бәрі өз балаларын сонда беруге міндетті, бұл жерде олар жиырма айлық жасқа жеткенше, яғни лилипуттардың болжауынша, бала бойында алғашқы түсінік дәнектері пайда болғанша өсіп, тәрбиеленеді.</seg>
<seg id="1926">Балалардың қоғамдық жағдайы мен жынысына сәйкес, бұл мектептердің бірнеше типі бар.</seg>
<seg id="1927">Тәрбие мен оқыту ісін жүргізетін тәжірибелі педагогтар балаларды олардың ата- аналарының жағдайына және өздерінің қабілет-бейімдеріне сәйкес өмір сүруге даярлайды.</seg>
<seg id="1928">Мен әуелі ұлдарға арналған тәрбие мекемелері жайында айтайын, ал қыздарға арналған тәрбие мекемелеріне содан соң келеміз.</seg>
<seg id="1929">Ақсүйек немесе танымал әулеттерден шыққан ұл балаларға арналған тәрбие мекемелері мосқал және білімді педагогтар мен олардың көптеген жәрдемшілерінің қадағалауында болады.</seg>
<seg id="1930">Балалардың киімі мен тамағы қарапайым да қанағаттанарлық болуымен ерекшеленеді.</seg>
<seg id="1931">Олар ар-намыс, әділдік, батылдық рухында тәрбиеленіп, бойларында қарапайымдық, қайырым- дылық, тақуалық және отанға сүйіспеншілік сезімдері дамыты- лады.</seg>
<seg id="1932">Балаларды төрт жасқа дейін қызметші киіндіріп, шешіндіреді, ал осы жасқа жетісімен, ол қандай ақсүйек әулеттен шықса да, бұл істі өзі атқарады.</seg>
<seg id="1933">Балалардың қызметші әйелдермен сөйлесуіне еш уақытта рұқсат етілмейді, олар демалғанда да, топтаса ойнағанда да, үнемі тәрбиешінің немесе оның жәрдемшісінің бақылауында болады.</seg>
<seg id="1934">Ата-аналардың өз балаларымен кездесулеріне жылына екі-ақ рет рұқсат етіледі және әр кездесу бір сағаттан аспайды.</seg>
<seg id="1935">Егер ата-аналар өз балаларын асырау және тәрбиелеуге арналған ақыны дер кезінде төлемесе, онда бұл ақыны олардан өкімет қызметкерлері өндіріп алады.</seg>
<seg id="1936">Қатардағы бекзадалар, саудагерлер мен кәсіпшілердің балаларына арналған тәрбие мекемелері де дәл осындай үлгіде құрылған, жалғыз ғана айырмашылығы – кәсіпші болуға жаралған балалар он бір жасынан бастап шеберлікке жаттығады, ал ақсүйектердің балалары жалпы білім алуды он бес жасқа дейін жалғастырады, мұнысы біздегі жиырма бір жасқа сәйкес келеді.</seg>
<seg id="1937">Қыздарға арналған тәрбие мекемелеріндегі тегі ақсүйек қыздар да дәл ұлдар сияқты тәрбиеленеді, тек оларды қызметші емес, тәрбиелі күтуші әйел киіндіріп, шешіндіреді, соның өзінде де тәрбиеші әйел немесе оның жәрдемшісі ұдайы қатысып тұрады; ал бес жасқа толғаннан кейін қыз балалар өздері киінеді.</seg>
<seg id="1938">Алда-жалда күтуші әйелдің біздегі күтушілер үшін қалыпты нәрсе сияқты көрінетін, үрейлі яки оғаш ертегі сияқты бірдеңелерді айтқаны, немесе оларды әлдебір өрескел қылығымен көңілдендірмек болғаны сезіліп қалса, онда әлгі кінәлі әйелге жұрт алдында үш рет қамшымен дүре соғылып, бір жыл абақтыға қамалады да, одан кейін елдің адам аяғы баспайтын бөлігіне мәңгілікке жер аударылады.</seg>
<seg id="1939">Осындай тәрбие жүйесінің арқасында Лилипутиядағы жас бикештер, дәл бір еркектер сияқты, қорқақтық пен ақымақтық жасаудан қатты қысылады және әлекей-шүлекейге елікпей, әдептілік пен тазалықты ғана құнттайды.</seg>
<seg id="1940">Бойжеткеннің жасы жиырмаға толғанда, яғни бұл жақтағы түсінікке сәйкес, күйеуге шығар мезгіл жеткенде, мектепке оның ата-анасы немесе қамқоршысы келіп, тәрбиешілерге зор алғыстарын білдіреді де, оны үйлеріне әкетеді, мұндай қоштасу сәттерінде бойжеткендердің өз құрбыларымен жылап-сықтамай ажырасуы аса сирек ұшырасады.</seg>
<seg id="1941">Кәсіпшілік шаруалармен айналысуға жаралған қыз балалар тәрбие мекемесінде жеті жасқа дейін, ал қалғандары он бір жасқа дейін болады.</seg>
<seg id="1942">Төменгі тап өкілдері қазынашыға жылдық ақыдан басқа, өзінің айлық табысының өте аз мөлшердегі болмашы бөлігін төлейді; ал бұл жарналардан қыздың жасауы жинақталады.</seg>
<seg id="1943">Осылайша, бұл жақта ата-аналардың шығындары заңмен шектелген, өйткені лилипуттардың ойынша, адамның нәпсі жетегінде балаларды дүниеге әкеле беруіне және оларды бағып-қағу ауыртпалығын қоғам мойнына артып қоюына жол беру мейлінше әділетсіздік болып табылады.</seg>
<seg id="1944">Ақсүйек жандарға келсек, олар әрбір бала үшін өзінің қоғамдық жағдайымен сәйкес келетін мөлшерде қаражат салуға міндеттеледі; бұл қаражатқа қол тигізілмей, барлық уақытта көздің қарашығындай сақталады.</seg>
<seg id="1945">Шаруалар мен жұмысшылар жер өңдеу және егін салумен ғана айналысатындықтан, олар өз балаларын үйлерінде ұстайды, сол себепті оларға білім беру қоғам үшін соншалықты маңызды емес.</seg>
<seg id="1946">Бәлкім, қызыққұмар оқырманға өзім тоғыз ай он үш күн тірлік еткен осы елде менің айналысқан шаруаларым мен өмір сүру сипатыма қатысты кейбір жайттардың егжей- тегжейлері де қызық болар.</seg>
<seg id="1947">Жағдай мәжбүр еткен соң, мен өзімнің механикаға бейімділігімді іс жүзінде сынап, патшаның саябағындағы ең зәулім ағаштардан өзіме аса ыңғайлы үстел мен орындық жасап алдым.</seg>
<seg id="1948">Өздері қолдарына түсіре алған ең берік әрі дөкір матадан маған арнап жейде, төсек пен дастарқан жабдықтарын даярлау үшін екі жүз тігіншіге тапсырма берілді; дегенмен бұларды тігу үшін оларға әуелі әлгі маталарының өзін бірнеше қабаттап тігіп алуға тура келді, өйткені бұл жақтағы ең қалың матаңыз біздегі жұқа кездемеден де нәзік еді.</seg>
<seg id="1949">Бұл матаның қалыпты үлгідегі кесінділерінің ені үш дюйм, ұзыны үш фут болатын.</seg>
<seg id="1950">Ішкиім тігушілер менің өлшемімді алу үшін мен жерге жаттым да, олардың біреуі менің мойнымда, енді бірі тіземде тұрып, бір ұшын қолдарында ұстаған арқанды бір-біріне созды, ал үшіншісі болса, арқанның ұзындығын бір дюймдік сызғышымен өлшеп шықты.</seg>
<seg id="1951">Бұдан соң олар оң қолымның бас бармағын өлшеді де, сонымен шектелді; білезіктің жуандығы саусақтың жуандығынан екі есе, мойынның жуандығы білезіктің жуандығынан екі есе, белдің жуандығы мойынның жуандығынан екі есе үлкен болатынына негізделген математикалық есептеуге сүйеніп және пішімін алу үшін олардың алдына өзім жайып тастаған ескі жейдемнің жәрдемімен олар маған бойыма шақ іш киім тігіп шықты.</seg>
<seg id="1952">Дәл осылайша үш жүз тігіншіге маған сырт киім тігу тапсырылды, бірақ олар өлшем алу үшін басқа тәсілге жүгінді.</seg>
<seg id="1953">Мен тізерлей отырдым да, олар менің денеме сатыларын сүйеді; олардың бірі осы сатымен менің мойныма дейін барып, жағамнан жерге дейін тіктеуіш жібін тастады, мұнысы менің бешпетімнің ұзындығы болып шықты; жең мен белді өзім өлшеп бердім.</seg>
<seg id="1954">Дайын болған бешпеттің (бұл олардың ең үлкен үйіне де сыймайтын болғандықтан, оны менің қамалымда тіккен еді) сырт көрінісі, алуан түрлі гүлдермен алабажақтанбады демесең, ағылшын бикештері мата қиқымда- рынан дайындайтын жамылғыны көбірек еске салатын.</seg>
<seg id="1955">Менің үйімнің маңайынан салып берген шағын ғана қолайлы құжыраларда бала-шағаларымен орналасқан үш жүз аспазға таңертең, түсте және кешке маған арнап екі түрлі тамақтан ас әзірлеу жүктелді.</seg>
<seg id="1956">Мен қолыма жиырма қызметшіні алып, оларды үстел үстіне қоятынмын; ал олардың төменде, еден үстінде қызмет жасайтын жүздеген жолдастарының бірі тамақ тасыса, енді біреулері шарап пен неше алуан сусындар құйылған бөшкелерді иықтарына салып таситын; қажет болған кезде үстелде тұрған қызметшілер бұларды асқан әбжілдікпен көтеріп алатын, бұл қимылдары біздің Еуропада құдықтан шелекпен су тартқанға ұқсайтын.</seg>
<seg id="1957">Олардың әр тамағын мен бір-ақ асайтынмын да, шараптарының әр бөшкесін бір жұтқанда сарқатынмын.</seg>
<seg id="1958">Мұндағы қой етінің дәмі біздікінен әлсіздеу, есесіне шошқа еті керемет.</seg>
<seg id="1959">Бірде қолыма үлкен сүбе ілігіп, оны үшке бөлгенім де бар, бірақ бұл шетін жағдай еді.</seg>
<seg id="1960">Мен бұлардың қойларының етін өзімізде торғай етін жегендей етіп, сүйегімен қылғытқанымды көргенде, қызметшілерім естен тана таңырқайтын.</seg>
<seg id="1961">Әдетте мен мұндағы қаз бен күркетауық етін бір-ақ асайтынмын, әділін айтайын, бұл құстары біздікінен дәмдірек.</seg>
<seg id="1962">Майда құстарды жиырма- отыздан бәкі ұшына бірден шаншитынмын.</seg>
<seg id="1963">Менің тірлігімнің түрінен әбден құлағдар болған ұлы мәртебелі бірде өзінің аса мәртебелі қосағымен және жас ханзада, ханшайымдарымен бірге менімен түскі ас іше алса, өзі аса бақытты боларын (осылай деуді өзі жөн көрді) мәлімдеді.</seg>
<seg id="1964">Олар келген кезде мен оларды үстелдің өзіме қарсы бетіндегі салтанатты орынтақтарға жайғастырып, жеке күзеттерін жан-жағына қойдым.</seg>
<seg id="1965">Меймандар қатарында қолына әппақ асатаяқ ұстаған, қазынашылықтың лорд- канцлері Флимнап та болды; мен оның ұнатпаған көзқарасын жиі аңғарсам да, байқамаған түр танытып, өзімнің қастерлі отанымның мерейін асыра және сарайлықтарды таңырқата, күндегіден де артық ішіп-жедім.</seg>
<seg id="1966">Ұлы мәртебелінің бұл сапары Флимнапқа өз билеушісінің көз алдында мені мұқатып қалуға себеп тауып берді деп ойлауыма біршама негіз бар.</seg>
<seg id="1967">Аталған министр менімен жүзбе-жүз кездескенде, түнеріңкі түріне лайық келе бермейтін мейірімділік танытқанымен, маған үнемі іштей жау пиғылда болып еді.</seg>
<seg id="1968">Ол өзінің жоғары пайыздық займдарға баруға мәжбүр болғанын; банк қағаздарының бағамы альпариден тоғыз пайызға құлдилағанын; мені асырап- бағу ұлы мәртебеліге қазірдің өзінде бір жарым миллион спругке (үлкендігі кішкентай моншақтай болатын, лилипуттардағы ең ірі алтын ақша) түсіп отырғанын; ақыр соңында, орайы келген ең алғашқы мүмкіндікте мені ел сыртына жіберуді пайдаланса, ұлы ағзам аса ақылды шаруа жасарын айтқан ол патшаға мемлекет қазынасының жайы мүшкіл екенін анық аңғартты.</seg>
<seg id="1969">Маған бола кінәсіз қасірет шеккен қадірменді бір бикештің абыройын қорғап қалуыма да тура келді.</seg>
<seg id="1970">Сумақай тілдер өршіткен өсектерге және оның нұр дидарлы бикешінің маған деген ессіз құштарлықпен өртенетінін жеткізген әлдебіреудің сөзіне сенген қазынашылық канцлерінің басына өзінің аяулысын менен қызғану қиялы қонып алады; әлгі әйел бірде маған жасырын келіпті деген қауесет сарайда дау-дамайлы үлкен шу туғызды.</seg>
<seg id="1971">Мен мұның бәрі арсыз жала екенін, бұған сылтау болған жәйт нұр дидарлы бикештің маған алғаусыз достық ниет танытуы болғанын барынша ресми мәлімдеймін.</seg>
<seg id="1972">Шынында да, ол менің үйіме жиі келетін, бірақ мұның бәрі ашық болатын және оның күймесінде тағы да үш адам, сіңлісі, қызы және құрбысы отыратын; дәл осылайша маған өзге сарай бикештері де келетін.</seg>
<seg id="1973">Мен өзімнің қисапсыз қызметшілерімді куәлікке тарта аламын, олардың арасында менің есігімнің алдынан ішінде кім отырғанын өзі білмеген күйме көрген біреуі табылса, айтсын.</seg>
<seg id="1974">Жалпы, мұндай жағдайларда мен, өзімнің қызметшім баяндаған соң, есік алдына кідірмей шығып, келушілерге ізетімді жасап, күймені жегілген екі атымен бірге (жегілген аттар алтау болса, төртеуін форейтор доғарып қояды) алақаныма алып, кездейсоқ бақытсыздықтардың алдын алу үшін жан-жағына биіктігі бес дюйм жылжымалы қоршаулар орнатылған үстел үстіне қоятынмын.</seg>
<seg id="1975">Менің үстелімде ішінде кербез бикештер толып отырған төрт күйменің қатар тұруы жиі кездесетін.</seg>
<seg id="1976">Осылайша, мен бір күймемен әңгімелесіп отырғанымда, келесілері ақырындап менің үстеліме үйіріле беретін.</seg>
<seg id="1977">Түскі астан кейінгі талай сағаттарымды мен осындай әдемі әңгімелер үстінде өткіздім, алайда маған, жоғарыда айтып кеткенімдей, ұлы мәртебелі патшаның арнайы тапсыруымен бір рет құпия хабарласқан мемлекеттік хатшы Рельдресельден басқа, әлдебіреудің инкогнито келгенін қазынашылық канцлері де, оның екі жандайшабы Клестриль мен Дренло да дәлелдей алмайды.</seg>
<seg id="1978">Егер мәселе жоғары мәртебелі бикештің абыройлы атына сонша жақын тимесе, мен бұған осыншалықты тәптіштей тоқталмас та едім; бұл жерде мен қазынашылық канцлерінің өзінде де жоқ нардак лауазымын иеленген өз абыройым туралы айтпай-ақ та қояйын, өйткені оның бар болғаны глюм-глюм екені баршаға мәлім, ал бұл лауазымның менің дәрежемнен төмендігі Англиядағы маркиз шенінің герцог шенінен қаншалықты төмендігімен бірдей; дегенмен, оның атқарып отырған қызметі оны менен жоғары қоятынын да мойындауға әзірмін.</seg>
<seg id="1979">Сөз етуге де тұрмайтын бір оқиғаның орайында кейіннен білгенімдей, осы бір өсек-аяңдар қазынашылық канцлері Флимнапты бірталай уақыт бойы өз әйеліне, ал маған одан да әрі жауықтырып қойды.Өзіне “Мемлекетке опасыздық жасады” деген айып тағу әрекеті ойластырылып жатқанынан құлағдар болған автор Блефускуге қашудың орайын келтіреді.</seg>
<seg id="1980">Өзімнің бұл мемлекетті қалай тастап кеткенімді әңгімелеуден бұрын, сірә, оқырманды екі ай бойы маған қарсы жүргізілген жымысқы тірліктердің мән-жайына қанықтырған жөн болар.</seg>
<seg id="1981">Өзімнің төмен дәрежемнің арқасында мен осы кезге дейін король сарайларынан аулақта өмір сүрдім.</seg>
<seg id="1982">Әрине, ұлы әміршілердің мінез-құлқы жайында менің естігендерім де, оқығандарым да аз емес еді, дегенмен олардың осыншалықты масқара әрекеттерін қайдағы бір қияндағы елден, өзім Еуропадағы заңдарға мүлдем ұқсамайтын ережелер аясында басқарылады деп ойлаған елден кезіктіруді ешқашан күтпеген едім.</seg>
<seg id="1983">Блефуску патшасына аттанбаққа қамданып жатқан кезімде жабық зембіл-күймеге мінген сарайдағы аса маңызды адамдардың бірі (бұл адам ұлы мәртебелінің кәріне іліккен тұста мен оған өте мәнді қызмет жасаған едім) қас қарая маған жасырын келді де, аты-жөнін атамастан, өзін қабылдауымды өтінді.</seg>
<seg id="1984">Зембіл көтерушілерді әрі жіберіп, мен зембіл-күймені мәртебелісімен қоса бешпетімнің қалтасына салдым да, бұдан кейін адал қызметшілерімнің біріне өзімнің ауырыңқырап тұрғанымды және ұйықтауға жататынымды өзгелердің бәріне айтып шығуды бұйырып, есікті іштен жауып алып, зембіл-күймені үстел үстіне қойдым және өзім оған қарсы беттегі орындыққа отырдым.</seg>
<seg id="1985">Екеуіміз өзара сәлем жасасып жатқан кезде мен мәртебелімнің жүзінен үлкен алаңдаушылықты аңдадым және мұның себебін білуді қаладым.</seg>
<seg id="1986">Содан соң ол маған мынадай сөздерді жеткізді, бұл сөздерін мен ол кетісімен қағазға дәлме-дәл түсірдім.</seg>
<seg id="1987">“Сізге айтуым қажет, – деп бастады ол, – соңғы кездері айрықша комитеттердің бірнеше мәжілісінде аса құпия жағдайда сізге қатысты мәселе қозғалды және осыдан екі күн бұрын ұлы мәртебелі түпкілікті шешім қабылдады.</seg>
<seg id="1988">Өзіңіз де жақсы білесіз, сіздің осында алғаш пайда болған сәтіңізден бастап Скайреш Болголам (гельбет, яки жоғарғы адмирал) сіздің қас жауыңызға айналды.</seg>
<seg id="1989">Бұл дұшпандықтың алғашқы себебі маған беймәлім, алайда Блефускумен болған қақтығыста сіз қол жеткізген, сөйтіп, оның адмиралдық даңқына үлкен көлеңке түсірген ұлы жеңістен кейін оның жеккөрушілігі тіптен асқынып кетті.</seg>
<seg id="1990">Әйеліне бола сізді жеккөретіні баршаға мәлім болған, қазынашылық канцлері Флимнаппен, генерал Лимтокпен, обер-гофмейстер Лелькенмен және жоғарғы сот Бельмафпен бірлескен осы мырза сізді мемлекетке опасыздық жасау және басқа да бірнеше аса ауыр қылмыстар үшін айыптайтын акт әзірледі”.</seg>
<seg id="1991">Мына сөздерден жаным күйіп кеткен мен өзім сіңірген қызметтер мен өз кінәсіздігімді білетіндіктен, шыдамсыздық таныта, шешенді бөліп жібере жаздадым, әйткенмен менің үнсіздік сақтауымды жалына өтінген ол сөзін былай жалғастырды:</seg>
<seg id="1992">“Сіздің өзіме жасаған жақсылықтарыңыз үшін шексіз ризашылық сезімі жетектеген мен өз басымды қатерге тіге жүріп, осы іске қатысты нақты мәліметтер мен айыптау актісінің көшірмесін қолға түсірдім.</seg>
<seg id="1993">КУИНБУС ФЛЕСТРИН – ТАУ АДАМЫНА ҚАРСЫ</seg>
<seg id="1994">АЙЫПТАУ АКТІСІ ІІ.</seg>
<seg id="1995">Ұлы мәртебелі ағзам Келин Дефар Плюне патшалығында жарияланған заң бойынша, патша сарайының аумағында дәрет сындыруға дәті барған кез келген адам ұлы мәртебеліні 74 масқаралағаны үшін айыпталып, жазаланатынын назарда ұстай отырып; жоғарыда аталған Куинбус Флестрин осыған қарамастан, аталған заңды көзбе-көз бұзып, ұлы мәртебелі ағзамның сүйікті зайыбының жатынжайын ораған өртті сөндіруді желеу етіп, қаскөйлікпен, опасыздықпен және әзәзілдікпен дәретін ағызып, мұндайға тыйым салатын заңның бар екеніне қарамастан, парызды бұза отырып, аталған патша сарайының аумағында орналасқан аталған жатынжайдағы аталған өртті сөндірді т.с.с. және т.с.с.</seg>
<seg id="1996">ІІ. Аталған Куинбус Флестрин патша айлағына Блефуску патшаның теңіз күштерін сүйреп әкелген соң, осы патшалықты біз қойған билеуші басқаратын бағынышты елге айналдыру үшін ұлы мәртебелі ағзамнан аталған Блефуску патшалығының қалған кемелерін де қолға түсіруге, онда бой тасалаған Доғалтүптердің бәрін ғана емес, доғалтүптік күпірліктен дереу бас тартқысы келмейтін осы патшалыққа бағыныштылардың бәрін жоюға және жазалауға жарлық алған соң, – аталған Куинбус Флестрин опасыз сатқындығын танытып, ар-ұят ісінде күш қолдануды және кінәсіз халықтың еркіндігін жоюды қаламайтынын сылтау етіп, оның ізгі ниетті және аса нұрлы патшалық құдіретіне оны, Флестринді, аталған жарлықты орындаудан босатуға өтініш жасады.</seg>
<seg id="1997">ІІІ. Ұлы мәртебелінің сарайынан бітім сұрау үшін Блефуску сарайынан мағлұм елшілік келген кезде ол, аталған Куинбус Флестрин, опасыз сатқындығын танытып, олардың таяуда ғана ұлы мәртебелі ағзамға ашық жау болған және аталған мәртебелімен ашық соғыс жүргізген билеушінің қызметшісі екендігін жақсы біле тұра, аталған елшілерге көмектесті, ынталандырды, мақұлдады және көңілдерін көтерді.</seg>
<seg id="1998">П. 4 Аталған Куинбус Флестрин адал берілу парызына қарсы келіп, енді Блефуску патшалығының сарайына саяхат жасауға әзірленуде, бұл үшін ол ұлы мәртебелі ағзамның ауызша келісімін ғана алса да, осы аталған рұқсатты желеу етіп, ол таяуда ғана жоғарыда аталған ұлы мәртебелі ағзамға ашық жау болған және оған қарсы ашық соғыс жүргізген Блефуску патшасына көмектесу, жігерлендіру және ынталандыру мақсатында опасыздықпен және сатқындықпен аталған саяхатты жасауға ниетті.</seg>
<seg id="1999">Айыптау актісінде бұлардан басқа да баптар бар, менің оқығандарым – неғұрлым маңызды үзінділер ғана.</seg>
<seg id="2000">Осы айыптауларға байланысты ұзаққа созылған талас кезінде сіздің қылмыстарыңызды жұмсартуға талпынған ұлы мәртебелі сіздің өздеріне жасаған қызметтеріңізді әлсін-әлсін еске салып, сізге үлкен мейірбандық танытқанын мойындау керек.</seg>
<seg id="2001">Қазына- шылық канцлері мен адмирал сізді ең азапты және масқара өліммен жазалауды талап етіп тұрып алды.</seg>
<seg id="2002">Сонымен бірге сіздің кейбір қызметшілеріңізге сіздің жейдеңіз бен жамылғыңызды улауға құпия тапсырма беру де ойластырылды, мұндай жағдайда сіз өз денеңізді өзіңіз жұлым-жұлым етіп, көп ұзамай-ақ, ең азапты өлімге душар болар едіңіз.</seg>
<seg id="2003">Ұзақ уақыт бойы көпшілік сізге қарсы болғандықтан, генерал осы пікірді қолдады.</seg>
<seg id="2004">Алайда сіздің өміріңізге мүмкіндігінше аяушылық етуді ойлаған ұлы мәртебелі соңғы сәттерде обер- гофмейстерді өз жағына тарта алды.</seg>
<seg id="2005">Ол сіздің қылмыстарыңыздың үлкен екенін мойындай тұрып, дегенмен бұл жағдайда да қайырымдылыққа орын бар екенін, ал қайырымдылық ұлы мәртебелінің әділеттілігін танытатын, ұлы билеушілерге тән ұлы ізгілік екенін айтты.</seg>
<seg id="2006">Ол өзі мен сіздің араңызда достық бар екені әмбеге аян екенін, сол себепті құзырлы жиын оның пікірінде іштарту бар деп ойлауы мүмкіндігін; дегенмен ұлы мәртебелінің бұйрығына бағына отырып, өз пкірін ашық білдіретінін; егер ұлы мәртебелі сіздің қызметтеріңізді ескеруді және өзінің мейірімін танытуды қолай көріп, сіздің өміріңізге аяушылық жасай, сіздің екі көзіңізді ғана ойып алумен қанағаттанса, онда оның ойынша, мұндай шара әділетті сотты да біршама қанағаттандыратынын, сонымен бірге әміршінің ізгілігі мен оған кеңес берген адамдардың да дегдарлығы мен рақым- дылығына бүкіл дүниені тәнті етерін; ал көзден айырылу сіздің күш-қуатыңызға еш залал тигізбейтінін, соның арқасында сіз ұлы мәртебеліге бұдан кейін де пайда келтіре алатыныңызды, алдағы қатерді аңдатпайтын соқырлықтың өзі сіздің батылдығыңызды еселей түсетінін; жаудың теңіз күштерін қолға түсіру кезінде сізге үлкен кедергі жасаған нәрсе көзден айырылып қалудан қорқу болғанын және сізге барлық нәрсеге министрлердің көзімен қараудың өзі жеткілікті боларын, тіпті ұлы билеушілердің өздері де солай істейтінін айтты.</seg>
<seg id="2007">Бұл ұсыныс құзырлы жиын тарапынан үлкен қарсылыққа тап болды.</seg>
<seg id="2008">Салқынқандылық танытуға шыдамы жетпеген адмирал Болголам орнынан алас ұра атып тұрды да, сатқынның өмірін сақтап қалуға хатшының қалай ұсыныс жасағанына өзінің таңғалатынын; мемлекеттік қауіпсіздік тұрғысынан қараған жағдайда сіз көрсеткен қызметтер сіздің қылмыстарыңызды тіпті ауырлата түсетінін; әшейін дәрет ұсату арқылы ғана ұлы мәртебелі патшайымның жатынжайындағы өртті сөндіруге шамаңыз жеткен сіздің дәл сондай жолмен кез келген уақытта топан туғызып, бүкіл сарайды қарық қыла алатыныңызды; сондай-ақ жаудың теңіз күштерін қолға түсіруде сізге мүмкіндік берген күш сіздің алғаш ренжіген сәтіңіздің өзінде-ақ әлгі теңіз күштерін кері апарып тастауға қызмет ете аларын; сіздің жан дүниеңізге үңіле отырып, өзінің сізді Доғалтүпшіл деп санауына бұлтартпас дәлелдер тапқанын, сатқындықтың өзі ә дегеннен көзге көріне бермей, жүрек түпкірінде пісіп-жетілетінін айта келіп, осылардың негізінде ол сізді опасыз деп айыптап, қатаң жазалауды талап етті.</seg>
<seg id="2009">Осы пікірді жақтаған қазынашылық канцлері сізді асырап- бағудан түскен ауыртпалықтың кесірінен ұлы мәртебелінің қазынасы оңбай жұтағанын, осылай бола берсе, таяуда оның түбі көрінетінін алға тартып; ал сіздің көздеріңізді ойып алуға қатысты хатшы жасаған ұсыныс бұл нәубеттен құтқармақ түгілі, керісінше, барынша ушықтыра түсетінін; өйткені, тәжірибе көрсеткендей, кейбір үй құстары соқыр болып қалғаннан кейін бұрынғыдан да тамақсауланып, семіріп алатынын мысалдай келіп; егер қасиетті мәртебелінің өзі және кеңес мүшелері мен соттар өздерінің ар-ұяттарына жүгіне отырып, сіздің кінәлі екеніңізге кәміл сенім білдірсе, онда осының өзі де заңдағы қасаң жазулар талап ететін формальды дәлелдерді іздеп қиналмай-ақ, сізді өлім жазасына кесуге жеткілікті негіз бола алатынын айтты.</seg>
<seg id="2010">Бірақ өлім жазасына үзілді-кесілді қарсы шыққан ұлы мәртебелі ағзам сізді көздеріңізден айыруды кеңес өте жеңіл жаза деп білетін болса, онда одан гөрі қатал жазаға кез келген уақытта үкім шығаруға болатынын қайырымдылықпен еске салды.</seg>
<seg id="2011">Сол кезде сіздің хатшы досыңыз қазынашылық канцлерінің сізді асырап-бағу ұлы мәртебелінің қазынасына қаншалықты ауыртпалық әкелетініне қатысты ескертпелеріне қарсы өз ойларын тыңдауға кішіпейілділікпен рұқсат сұрап алды да, ұлы мәртебелінің кірістеріне байланысты өкім жүргізуге толығымен құзырлы болғандықтан, оған сізді асырап-бағуға жұмсалатын шығындарды біртіндеп азайту жолымен әлгіндей нәубеттің алдын алу шараларын қабылдау қиынға соқпайтынын; осылайша, қажетті тамақ мөлшері жеткіліксіз болатындықтан, сіздің әлсіреп, арықтап, тәбеттен айырылып, ақырында бірнеше айда құр сүйегіңіз қалатынын; мұндай шараның тағы бір пайдалы жағы барын, яғни сіздің мәйітіңіздің іріп-шіруінен төнер қатер мейлінше азаятынын, өйткені сіздің денеңіздің көлемі жартысынан артық кішірейетінін және сіз өлгеннен кейін көпке созбай-ақ, ұлы мәртебелінің бес-алты мың бағыныштысы ет пен сүйекті екі-үш күннің аясында бірінен бірін ажыратып алып, оны арбаларға тиеп, жұқпалы аурулардан сақтану үшін қала сыртына апарып көміп тастауына, ал саудыраған сүйекті келер ұрпақ таңырқап жүру үшін ескерткіш ретінде сақтауға жол ашылатынын айтты.</seg>
<seg id="2012">Осылайша, хатшының сізге мейлінше дос пейілінің арқасында, сіздің мәселеңізде ортақ мәмілеге келудің орайы түсті.</seg>
<seg id="2013">Сізді біртіндеп аштан қатыру жоспарын құпия сақтауға қатаң бұйрық берілді; ал сіздің көзіңізді ағызу туралы үкім өз жатынжайындағы өртті сөндіруде қолданған ұятсыз және заңға қайшы тәсіліңіз үшін сізге қаны қарайып қалған ұлы мәртебелі патшайымның арандатқыш жандайшабы, сізді өлтіруді жақтап қасарысқан адмирал Болголамнан басқа кеңес мүшелерінің бірауызды шешімі бойынша кітапқа енгізілді.</seg>
<seg id="2014">Айыптау актісінің осы баптарының бәрін оқып беруге бұйрық алатын хатшы досыңыз үш күннен кейін сізге келіп, ұлы мәртебелі мен мемлекеттік кеңестің сізге деген мейірімділігі мен рақымы қаншалықты мол болғанын, соның арқасында ғана сізге соқыр болуға жаза кесілгенін және бұл үкімге сіздің ризашылық таныта, қарсыласпай бағынатыныңызға ұлы мәртебелінің кәміл сенетінін айтады; сонымен бірге, сіз жерде жатқан кезде сіздің көзіңіздің қарашығына қадалатын өте үшкір ұшталған жебелердің жәрдемімен іске асырылатын жазалау шарасы барысын қадағалау үшін ұлы мәртебелінің жиырма оташы тағайындағанын түсіндіреді.</seg>
<seg id="2015">Ал енді мен, қажетті шараларды қабылдау жайын ойластыруды өзіңіздің құзырыңызға қалдырып, күдік тудырмау үшін әлгінде қалай жасырын келсем, дәл солай тездетіп кетуім керек”.</seg>
<seg id="2016">Осы сөздерді жеткізген мәртебелі мейманым ұзап кетті де, мен жан азаптаған күмән-күдіктермен арбасып, әрі-сәрі күйде жалғыз қалдым.</seg>
<seg id="2017">Лилипуттарда қазіргі патша мен оның министрлері енгізген мынадай ғұрып (маған түсіндірулерінше, бұрынғы уақыттарда қолданғандарға мүлде ұқсамайды екен) бар: егер сот қорытындысында әміршінің яки оның серіктерінің бірінің өшпенділігіне орайластырыла, айыпталушыға қатаң жаза кесілсе, онда патша мемлекеттік кеңес мәжілісінде өзінің баршаға аян және барша мойындаған қайырымдылығы мен рақымдылығын айғақтайтын сөз сөйлейді.</seg>
<seg id="2018">Сөз іле-шала бүкіл империяға таратылады, халыққа патша қайырымдылығына арналған осынау көбік сөзден үрейлі нәрсе жоқ екен; өйткені әлгі сөз неғұрлым ұзақ, неғұрлым лепірме болған сайын, құрбандық соғұрлым кінәсіз, ал жаза соғұрлым ақылға сыйымсыз болып шығады екен.</seg>
<seg id="2019">Дегенмен мойындай кетейін, өзім де не тумысымнан, не тәрбием бойынша сарай адамы болуға жаратылмағандықтан, мұндай мәселелердің байыбына бара алмайды екенмін; сол себепті өз басым маған тағайындалған үкімнен қайырымның да, рақымның да ізін таба алмадым, керісінше (бәлкім, менікі дұрыс та емес шығар), мен одан аяушылықтан гөрі, барынша қатыгездік көрдім.</seg>
<seg id="2020">Бір сәттерде соттың алдына өзім барып, қорғануға да ойым кетті, өйткені айыптау актілерінде баяндалған мәліметтерді теріске шығара алсам, олар да маған кесілген жазаға біраз жеңілдіктер енгізер деп дәмелендім.</seg>
<seg id="2021">Енді бір жағынан қарасам, осыған дейін өзім оқып көрген көптеген саяси соттардың түпкі нәтижесі үнемі соттардың қалауына орайластырыла шешіледі екен, осыны ойға тұтқан мен бұдан кейін аса құдіретті дұшпандарыммен тайталаста өзімнің жеңіп шығарыма күмәнданып та қалдым.</seg>
<seg id="2022">Қарсылық көрсетуімді қолдаған ой да менің басымды біраз айналдырды; бас еркім өзімде тұрған кезде бұл патшалықтың барлық күші жабылса да, мені жеңе алмайтынын және бұларға тас лақтырсам да, бүкіл астананы күлге айналдырып жібере алатынымды өте жақсы түсіндім, дегенмен, өзімнің патшаға берген антымды, оның маған жасаған барлық жақсылықтары мен оның өзімді аса жоғары нардак лауазымымен жарылқағанын еске алғанымда, сол сәтте-ақ мен бұл жоспардан жиіркене бой тарттым.</seg>
<seg id="2023">Сарай жұртының жарылқау туралы көзқарасын санама әрең сіңірген мен ұлы мәртебелінің дәл қазіргі қатыгездігі мені оның алдындағы міндеттіліктерімнің бәрінен босататынына өз көзімді жеткізе алмай қойдым.</seg>
<seg id="2024">Ақырында мен бір шешімге тұрақтадым, әрине, баз біреулер бұл үшін мені күстәналап жатса да, негізсіз бола қоймас.</seg>
<seg id="2025">Бірақ мен әрі жас, әрі қызуқанды едім; ұлы мәртебелінің Блефуску патшалығына баруыма рұқсат еткенін пайдаланған мен үш күндік мерзімнің соңын күтіп жатпастан, өзімнің хатшы досыма хат жіберіп, өзіме берілген рұқсатқа сәйкес, осы таңда Блефускуге жол тартуға ниеттенгенімді оған мағлұмдадым.</seg>
<seg id="2026">Жауапты күтіп жатпастан, мен біздің кемелер зәкірде тұрған теңіз жағасына бет түзедім.</seg>
<seg id="2027">Бұларды алақаныма отырғызып алып, қала қақпаларына екі жүз ярдтай қалған тұста жерге түсірдім де, олардан менің келгенім туралы мемлекеттік хатшылардың біріне хабар тигізуді және өзімнің ұлы мәртебеліден жарлық күтетінімді оған айтуларын сұрадым.</seg>
<seg id="2028">Бір сағаттан кейін маған мені қарсы алу үшін ұлы мәртебелі өзінің құзыретті отбасымен және сарайдың аса лауазымдыларымен бірге келе жатқаны жайында хабар жетті.</seg>
<seg id="2029">Мен оларға жүз ярд жақын келдім.</seg>
<seg id="2030">Патша мен оның нөкерлері аттарынан түсті, патшайым мен сарай бикелері күймелерінен шықты, бір ғажабы – мен олардың жүзінен үрейдің яки мазасызданудың еш нышанын аңдамадым.</seg>
<seg id="2031">Мен патша мен патшайымның қолдарынан сүю үшін жерге жаттым.</seg>
<seg id="2032">Мен ұлы мәртебеліге өзімнің билеуші патшамның рұқсатымен және өз уәдем бойынша аса құзырлы әміршімен дидарласу құрметіне бөлену үшін, сондай-ақ оған өз қолымнан келетін қызметтерімді ұсыну үшін осында келгенімді және бұл қызметтер өзім бағынатын әміршінің алдындағы міндеттеріме қайшы болмауға тиіс екендігін мәлімдедім; мен өзіме үйірілген рақымсыздық туралы тіс жармадым, себебі маған ресми хабар тимегендіктен, мен өзіме қарсы қамдалып жатқан қаскөйліктен бейхабар болуым керек қой.</seg>
<seg id="2033">Блефуску патшасының сарайында маған жасалған ықыласты тәптіштей сипаттап, оқырманның зейінін шаршатпай-ақ қояйын, әйтсе де, бұл құрмет аса құзырлы әміршінің сақилығына әбден сай болғаны анық.Сәтімен орайласқан жағдайдың арқасында автор Блефуску патшасын артта қалдырудың амалын табады және бірталай қиындықтардан кейін, аман-есен өз отанына оралады.</seg>
<seg id="2034">Блефускуге келгелі үш күн өткен тұста, төңіректі қызықтамақ ниетпен аралдың солтүстік-шығыс жағалауына барған кезімде мен теңіз бетінде жарты лигадай қашықтықта төңкеріліп жатқан қайыққа ұқсас әлденені байқадым.</seg>
<seg id="2035">Мен кебісім мен шұлығымды шешіп, екі-үш жүз ярдтай аралықты кешіп өткенімде, су ағынымен жақындай түскен әлгі заттың әлдебір кемеден дауыл ұшырып әкеткен нағыз қайықтың өзі екеніне еш күмәнім қалмады.</seg>
<seg id="2036">Кідірместен қалаға оралдым да, ұлы мәртебелі ағзамнан қолды болған теңіз күштерінен аман қалған кемелер қатарынан маған ең үлкен жиырма кеме мен вице-адмирал басқаруындағы үш мың теңізші беруін өтіндім.</seg>
<seg id="2037">Кемелер аралды айнала жүзіп барғанша, мен де жағалаудың қайық табылған тұсына ең қысқа жолмен қайтып оралдым, бұл аралықта су ағыны оны тіпті жақындата түскен екен.</seg>
<seg id="2038">Теңізшілердің бәрі мейлінше берік болуы үшін мен алдын ала бірнеше қабаттап ширатып берген арқандармен жабдықталған еді.</seg>
<seg id="2039">Кемелер келіп жеткен кезде мен киімдерімді шешіп, қайыққа қарай бет түзедім, дегенмен оған жүз ярдтай қалғанда жүзіп баруға тура келді.</seg>
<seg id="2040">Теңізшілер лақтырған арқанның бір ұшын қайықтың тұмсығындағы саңылауға, ал келесі ұшын соғыс кемелерінің біріне байладым, алайда мұның бәрінен пайда бола қоймады, өйткені аяғым су түбіне тірелмегендіктен, мен тиісінше жұмыс істей алмаған едім.</seg>
<seg id="2041">Осыған байланысты, енді маған қайыққа жүзіп барып, күшім жеткенше оны бір қолыммен алға итеріп отыруыма тура келді.</seg>
<seg id="2042">Бірер минут тыныстап алып, су деңгейі қолтығыма дейін төмендегенше қайықты итеруімді жалғастыра бердім.</seg>
<seg id="2043">Блефускудегі патша айлағына қайықты ескекпен жеткізу үшін бастан кешірген (бұл жұмысқа менің тоғыз күнім кетті) қиындықтарымды және айлаққа мен жүзіп жеткен кезде, сол жерге шұбырған қисапсыз тобырдың бұрын-соңды көздері көрмеген осыншалықты орасан дәу кемені көріп, қалай естен танғанын сипаттап, оқырманның ішін пыстырмай-ақ қояйын.</seg>
<seg id="2044">Мен патшаға бұл қайықты маған өз отаныма қайтуға мүмкіндік болатын жерге дейін жетіп алуым үшін бақыт жұлдызы жіберіп отырғанын айттым да, ұлы мәртебеліден қайығымды жабдықтап алуға қажетті нәрселермен көмектесуін және жолға шығуыма рұқсат етуін сұрадым.</seg>
<seg id="2045">Өзімнің біршама хабардарлығыма сүйене отырып, мен осы уақыт аралығында біздің патшаның Блефуску сарайына маған байланысты ешқандай сұрау салмағанына таңданған едім.</seg>
<seg id="2046">Дегенмен кейіннен маған әлдебір кісілердің жеткізуінше, мәртебелі ағзам біздің сарайдағылардың бәрі жақсы білетін өз уәделерінің маған белгілі екеніне бір минут та күмән келтірместен, бұл жақтағы салтанатты қабылдауларға арналған бірнеше күн біткеннен кейін менің қайтып оралатыныма кәміл сенімді болыпты.</seg>
<seg id="2047">Бірақ бірталай күн өтсе де, мен оралмаған соң, мазасызданған ол қазынашылық канцлерімен және маған қарсы сыбайластардың өзге де мүшелерімен ақылдаса келіп, қолына мені айыптау актісінің көшірмесін ұстаған бір бекзатын Блефуску сарайына аттандырады.</seg>
<seg id="2048">Бұл елші маған көзімді ойып алу сияқты жеңіл жаза тағайындаумен ғана қанағаттанған өз әміршісінің ұлы қайырымдылығына Блефуску билеушісінің назарын аударуға және менің әділ жазадан қашып жүргенімді, егер екі сағат аясында кері оралмайтын болсам, онда нардак лауазымынан айырылып, опасыз деп жарияланатынымды хабарлауға нұсқау алады.</seg>
<seg id="2049">Елші өз әміршісінің екі патшалық арасындағы бейбітшілік пен достықты сақтау үшін бауыры, Блефуску патшасы, опасыздығыма бола жазалау үшін менің қол-аяғымды байлап, Лилипутияға жөнелтуге бұйрық беретінінен үміт ететінін де жеткізеді.</seg>
<seg id="2050">Блефуску патшасы үш күндік мәжілістен кейін, іші әлсін- әлсін кешірім сұрауға толы, қызықты жауап қайырды.</seg>
<seg id="2051">Ол менің қол-аяғымды байлап, Лилипутияға кері қайтарудың мүлдем мүмкін еместігін бауыры түсінетінін; мен оны теңіз күштерінен айырсам да, бейбіт келіссөздер кезінде менің тарапымнан оған жасалған көптеген ізгі қызметтерім үшін өзін маған қарыздар санайтынын; оның үстіне, таяу арада екі әміршінің де рақаттана тыныстайтынын, өйткені менің жағадан орасан дәу кеме тапқанымды және онымен теңізге шыға алатынымды; менің өз күшіммен және тікелей басқаруыммен осы кемені жабдықтауға өзінің жарлық бергенін; сол себепті, бірнеше аптадан кейін екі патшалықтың да мойындарына түскен шамадан тыс ауыртпалықтан ақыры құтылуынан үміттенетінін жазады.</seg>
<seg id="2052">Елші осы жауаппен Лилипутияға кері қайтты да, Блефуску патшасы маған болған жайттың бәрін айтты және өзіне қызмет етуге ұсыныс жасап, осында қалар болсам, өзінің қайырымды қанатының астына аларын (мейлінше құпиялай) жеткізді.</seg>
<seg id="2053">Мен патша ұсынысының шынайылығына еш күмәндан- бадым; дегенмен олардың жәрдемінсіз тірлік жасаудың орайы бар болса, бұдан әрі әміршілерге сенбеуге ұйғардым, сол себепті мейірбан ықыласы үшін патшаға алғысымды білдіріп, ұлы мәртебеліден асқан ізеттілікпен кешірім сұрадым да, жазмыш жіберген мына қайықтың маған бақ пен сордың қайсысын бұйыртарын білмесем де, аса құдіретті екі әмірші арасында дау-жанжалға себепкер болып жүргенше, өз еркімді мұхитқа тапсыруды дұрысқа балайтынымды айттым.</seg>
<seg id="2054">Менің бұл жауабым патшаға жақпады деп ойлай алмаймын; керісінше, кездейсоқ біліп қалғанымдай, оның министрлерінің көпшілігі сияқты, ол да менің шешіміме өте тәнті болды.</seg>
<seg id="2055">Осы жағдайлар мені өзім ойлағаннан да ертерек жолға шығуға мәжбүрледі.</seg>
<seg id="2056">Менің жөн сілтеуіммен бес жүз адам қайыққа арналған екі желкен әзірледі, сол үшін бұл жақтағы ең мықты матаны он үш қайыра бүктеп тікті.</seg>
<seg id="2057">Жабдықтар мен арқандарды даярлауды өз қолыма алып, бұларды осы жақтың оннан, жиырмадан және отыздан топтастырыла ширатылған ең жуан және ең мықты арқандарынан әзірледім.</seg>
<seg id="2058">Ұзақ іздей жүріп, жағадан кездейсоқ тапқан үлкен тасты зәкірге жараттым.</seg>
<seg id="2059">Қайық пен басқа да құрал-саймандарды майлап-сылау үшін маған үш жүз сиырдың майын берді.</seg>
<seg id="2060">Ескек пен діңгек жасауға қажетті ең биік бірнеше ағашты кесуге мен адам сенгісіз күш жұмсадым; ал бұларды дайындау кезінде маған ұлы мәртебелінің кеме жасаушы шеберлері мол жәрдем етті, олар мен долбарлар берген дүниелерді тегістеп, тазалап шықты.</seg>
<seg id="2061">Бәрі дайын болғанша бір ай өтті де, мен ұлы мәртебелінің бұйрығын алуға және онымен қоштасуға қалаға жол тарттым.</seg>
<seg id="2062">Аса қадірменді отбасымен бірге патша сарайдан шықты; оның барынша рақым таныта маған ұсынған қолын өбу үшін мен етпеттей жаттым; патшайым мен қандас патшаза- далардың бәрі солай етті.</seg>
<seg id="2063">Ұлы мәртебелі маған әрқайсысына екі жүз спругтан салынған елу әмиян мен өзінің ұзына бойына бейнеленген суретін сыйлады, суреттің бүлініп қалуынан сақтанған мен оны сол сәтте-ақ қолғабыма тығып қойдым.</seg>
<seg id="2064">Әйтсе де, менің аттануыма арналған салтанаттың күрделі болғаны сонша, оның бәрін баяндап, оқырманды мезі етпейін.</seg>
<seg id="2065">Мен қайығыма жүз өгіздің және үш жүз қойдың етін, қажетті көлемде нан мен сусын және төрт жүз аспаз дайындап үлгерген піскен ет салып алдым.</seg>
<seg id="2066">Бұларға қоса, мен өз еліме жеткізіп, өсіріп-көбейту үшін алты тірі сиыр, екі бұқа мен соншалықты қозылы қой алдым.</seg>
<seg id="2067">Бұл жануарларды сапар кезінде азықтандыру үшін үлкен бір бума шөп пен бір қап бидайды да тиедім.</seg>
<seg id="2068">Осы жақтың он шақты адамын да өзіммен бірге ала кетуге аңсарым қатты ауғанымен, бұған патша үзілді- кесілді қарсы болды; ол тіпті менің қалталарымды барынша мұқият тексертіп шыққанымен қоймай, ұлы мәртебелі мені өзіммен бірге оның бағыныштыларынан ешкімді де, тіпті олардың өздері келісім беріп, тілек етіп тұрса да, алып кетпеуге адал сөзіммен ант етуге міндеттеді.</seg>
<seg id="2069">Мүмкіндік жеткенше, сапарға осылайша қамданып алған соң, мен 1701 жылдың 24 қыркүйегі күні таңғы сағат алтыда желкен көтердім.</seg>
<seg id="2070">Мен осы бір елсіз аралға жақындай жүзіп келіп, оның ық беткейіне зәкір тастадым.</seg>
<seg id="2071">Аз-кем қуаттанып алдым да, демалуға жаттым.</seg>
<seg id="2072">Өз шамалауымша, алты сағаттай жақсы ұйықтап алдым, өйткені мен оянған кезде таңның атуына екі сағаттай уақыт бар еді.</seg>
<seg id="2073">Түн жарық болды.</seg>
<seg id="2074">Таңғы асымды күн шыққанша ішіп алдым да, зәкір көтеріп, оңымнан шыққан желдің және қалтамдағы құбыланаманың жәрдемімен осыған дейін ұстанған бағдарыма бағыт алдым.</seg>
<seg id="2075">Өз есебім бойынша, Вандимен Жерінен солтүстік-батысқа қарай орналасуға тиісті аралдардың біріне жетуге ниеттендім.</seg>
<seg id="2076">Бұл күні мен ештеңе көре алмадым; дегенмен келесі күні күндізгі сағат үштердің шамасында, өз есептеуім бойынша, Блефускуден жиырма төрт мильдей ұзаған тұста, оңтүстік-шығысқа беттеп бара жатқан желкенді аңғардым; мен болсам, шығысқа тіке бағыт алған едім.</seg>
<seg id="2077">Мен дауыстай айғайласам да, олардан жауап болмады.</seg>
<seg id="2078">Мен желкендерімнің бәрін көтердім; жарты сағат шамасында кеме де мені көріп, туын түсіріп, зеңбіректен оқ атты.</seg>
<seg id="2079">Қадірлі отаным мен сонда қалған, жүрегіме аса қымбат жандарды қайта көру үміті кенет пайда болған сәтте менің бойымды билеп алған шаттық сезімін бейнелеу мүлде мүмкін емес.</seg>
<seg id="2080">Кеме желкенін төмендетті де, мен оған 26 қыркүйек күнгі кешкі сағат алтыда жанастым.</seg>
<seg id="2081">Сиырлар мен қойларды қалталарыма сұғып жібердім де, өзімнің азын-аулақ жүгіммен бірге мен кеме үстіне көтерілдім.</seg>
<seg id="2082">Бұл солтүстік және оңтүстік теңіздер арқылы Жапониядан оралып келе жатқан ағылшындардың сауда кемесі екен, оның капитаны, Дептфордтық мистер Джон Бидль мейлінше ізетті адам, әрі сайыпқыран теңізші болып шықты.</seg>
<seg id="2083">Бұл уақытта біз оңтүстік ендіктің 30° тұсында тұрдық.</seg>
<seg id="2084">Мені құрметтей қабылдаған капитан қайдан шығып, қайда бара жатқанымды баяндап беруімді өтінді.</seg>
<seg id="2085">Содан соң мен оған Блефуску патшасы сыйлаған алтынды, ұлы мәртебелінің суретін және басқа да таңсық дүниелерді көрсеттім.</seg>
<seg id="2086">Мен капитанға әрқайсына екі жүз спругтан салынған екі әмиян бердім және Англияға жеткен соң, оған сауын сиыр мен қой сыйлауға уәде еттім.</seg>
<seg id="2087">Біз Даунсқа 1702 жылғы 13 сәуірде келіп жеттік.</seg>
<seg id="2088">Жол бойында бір ғана жағымсыз жайтқа ұшырастым; кемедегі атжалмандар бір қойымды жымқырып кетіп, мен оның мүжілген сүйектерін ғана тесіктен таптым.</seg>
<seg id="2089">Қалған малдың бәрін мен аман-есен жағаға жеткіздім және Гринвичте көгал үстінде ойнақтауға жібердім; жіп-жіңішке нәзік шөп оларға мен ойлағаннан да керемет азық болды.</seg>
<seg id="2090">Англияда болған аз ғана мерзім ішінде мен бұл жануарларды ақсүйектер мен өзге де қауымға көрсету арқылы едәуір қаражат жинадым, ал екінші саяхатыма аттанар алдында оларды алты жүз фунтқа саттым.</seg>
<seg id="2091">Кейінгі сапарымнан Англияға оралғанымда, мен олардың барынша көбейгенін көрдім; әсіресе, қойлар өсіп- өнген екен, бұлар өздерінің ерекше жіңішке жүндерінің арқасында мата өнеркәсібіне айтарлықтай пайда әкеледі деп үміттенемін.</seg>
<seg id="2092">Әйелім мен балаларымның қасында мен екі айдан артық тұрақтай алмадым, өйткені жат елдерді көруге деген тойымсыз құштарлығым жаныма тыныштық бермеді де, маған үйде отыру мүмкін болмады.</seg>
<seg id="2093">Мен әйеліме мың жарым фунт беріп, оларды Редрифтегі жақсы үйлердің біріне жайластырдым.</seg>
<seg id="2094">Дәулетімді арттырудан дәмеленіп, ақшасы мен дүниесі аралас қалған мүлкімді өзіммен ала кеттім.</seg>
<seg id="2095">Ағайым Джон жылына отыз фунттай кіріс әкелетін жерін маған енші еткен еді; сонша кірісті мен Феттер-Лейнде өзім ұзақ мерзімге жалға алған “Қара Бұқа” дәмханасынан табатынмын.</seg>
<seg id="2096">Өз ағайының құрметіне Джон аталған ұлым грамматикалық мектепке баратын және жақсы оқушы болатын.</seg>
<seg id="2097">Қызым Бетти (бүгінде тұрмысқа шыққан, балалары да бар) тігінші шеберлігіне оқып жүрген.</seg>
<seg id="2098">Мен әйеліммен, ұл-қызыммен қоштастым, әрине, көз жасы да болмай қалған жоқ, содан соң, ливерпульдік Джон Николес басқаруымен Суратқа жол тартқалы тұрған, үш жүз тонна жүк сыятын “Адвенчер” сауда кемесіне отырдым.</seg>
<seg id="2099">Алайда бұл сапарға қатысты есеп менің саяхаттарымның екінші бөлімін түзеді. Күшті дауылды сипаттау.</seg>
<seg id="2100">Жағада қалған оны жергілікті адам ұстап алып, фермерге апарады.</seg>
<seg id="2101">Автордың фермада болуы және сол жердегі түрлі оқиғалар.</seg>
<seg id="2102">Тұрғындарды сипаттау.</seg>
<seg id="2103">Жаратылыс пен жазмыштың өзі маңдайыма тынымсыз да қарекетшіл ғұмыр бұйыртқан соң, үйге оралғаннан кейін екі ай өткенде, мен 1702 жылдың 20 маусымында туған жерді тағы да артқа тастап, Даунста капитан Джон Николестің басқаруымен Суратқа аттанғалы тұрған “Адвенчер” кемесіне отырдым.</seg>
<seg id="2104">Ізгі Үміт мүйісіне дейін жел оңынан болды да, сол жерде біз суымызды жаңартып алу үшін зәкір түсірдік.</seg>
<seg id="2105">Дегенмен біз Мадагаскардың солтүстігіне қарай шығып, оңтүстік ендікте 5° шамасында тұрған кезімізде, теңізшілердің айтуынша, бұл белдеуде желтоқсанның басынан мамыр басталғанға дейін толассыз соғып тұратын солтүстік пен батыстың бірқалыпты желдері 19 сәуірде ойда жоқта күшті желге ұласты және батыстан тіке ұйтқыған бұл жел қатарынан жиырма күнге созылды.</seg>
<seg id="2106">Әйтсе де, осы теңіздерде жүзіп әккіленген тәжірибелі капитан бәрімізге дауылдан сақтануға бұйырды, айтқандай-ақ, келесі күні муссон деген атпен танымал оңтүстік желі көтеріліп, нағыз дауыл басталды.</seg>
<seg id="2107">Желдің күшейе түскенін байқаған соң, біз блиндті азайтып, фокзейльді алып тастауға қамдандық.</seg>
<seg id="2108">Кеме ашық теңізде тұрғандықтан, біз желкеннің бәрін түсіріп, толқынның ығында кеткенше, желдің бағытына ілесуді жөн көрдік.</seg>
<seg id="2109">Біз рифтерді фок-зейльден алып, тұрғызып қойдық та, одан соң шкотты кердік.</seg>
<seg id="2110">Кеме мығым тұрды.</seg>
<seg id="2111">Біз алдыңғы жаққа нирал бекіттік, бірақ желкен жыртылып кетті.</seg>
<seg id="2112">Дауыл үрейлі еді, теңіз буырқана алас ұрды.</seg>
<seg id="2113">Біз руль ұстаушыға жеңіл болу үшін румпельдің тұтқасынан тали тартып қойдық.</seg>
<seg id="2114">Біз стеньгаларды түсіруді ойға алмадық, дегенмен жабдық- тардың бәрін орындарында қалдырдық, өйткені кеме жел ығында келе жатыр еді, ал мұндай жағдайда стеньгалар кемені басқаруға септесіп, оның жүрісін арттыратыны мәлім, оның үстіне біздің алдымыз ашық теңіз болатын.</seg>
<seg id="2115">Дауыл тыншыған кезде грот фок-зейльді тұрғызып, дрейфке жаттық.</seg>
<seg id="2116">Бұдан соң біз бизаньды, үлкен және кіші марсельдерді тұрғыздық.</seg>
<seg id="2117">Біз оңтүстік-батыс желінің жетегіне ілесе, солтүстік-шығысқа жүздік.</seg>
<seg id="2118">Біз швартовтарды штирбортқа бекітіп, жел ығындағы реяның брастарын босаттық, булиняларды жел жаққа шығарып, мықтап кердік те, бекітіп тастадық.</seg>
<seg id="2119">Менің есептеуімше, Б.-О.-Б. желі ушықтырған осы дауыл кезінде біз оңтүстікке қарай, ең аз дегенде, бес жүз лига ықтық, өйткені дүниенің қай бөлігінде тұрғанымызды ең тәжірибелі қарт теңізшілер де айта алмады.</seg>
<seg id="2120">Біздегі тамақ қоры мол, кемеміз жақсы жағдайда, экипаж дін аман болды, тек бізді қатты мазалаған жайт тұщы су қорының шектеулілігі еді.</seg>
<seg id="2121">Біз солтүстікке қарай қиыстағанша, бұрынғы бағытымызды ұстауды дұрыс көрдік, өйтпеген жағдайда Ұлы Татарияның солтүстік-батыс аймақтарынан яки Мұзды теңізден шығуымыз мүмкін еді.</seg>
<seg id="2122">1703 жылғы он алтыншы маусымда стеньга үстінде тұрған жас теңізші жерді көрді.</seg>
<seg id="2123">Он жетісінде біз үлкен аралға яки құрлыққа (бізге беймәлім еді) жақын келдік, оның оңтүстігінде теңізге сұғына енген енсіз шығанақ бар екен, алайда мұның шағындығы сонша, оған жүз тоннадан артық су сыйғыза алатын кеме кіре алмайтын.</seg>
<seg id="2124">Біз шығанақтан бір лигадай қашықтықта зәкір тастадық та, капитан бұл жақтан тұщы су табылар болса, толтырып алуға қажетті ыдыстармен және қару-жарақтармен жақсылап қамданған он шақты адам мінген баркас жөнелтті.</seg>
<seg id="2125">Елді бақылап, шамам жеткенше жаңалықтар ашып тастауды мақсат тұтқан мен капитанның рұқсатымен оларға қосылдым.</seg>
<seg id="2126">Жағаға жеткен біз өзен де, бұлақ та, тіпті адам тіршілігінің еш нышанын да таппадық.</seg>
<seg id="2127">Сол себепті теңізшілер тұщы су іздеп, жан-жаққа шашырап кетті де, мен қарсы беткейге жалғыз тарттым, алайда бір миль аясында әлгіндей құнарсыз да жартасты жерлер ғана созылып жатты.</seg>
<seg id="2128">Өзімнің шаршағанымды сезіп, әрі қызықты ештеңе таппаған соң, мен сылбыр адымдай, шығанаққа оралып келе жаттым; алдымнан теңіз айқара ашылған кезде мен біздің теңізшілердің баркасқа отырып алып, кемеге қарай жанталаса жүзіп бара жатқанын көрдім.</seg>
<seg id="2129">Пайдасыздығын сезсем де, сол сәтте мен айғайлай дауыстамақ болған едім, кенет оларды теңіз кеше, індете қуған алып бойлы адамды байқадым; ол тізесіне ғана жететін су ішімен қарыштай адымдап бара жатты; дегенмен біздің адамдар одан жарты лигадай алыстап үлгергендіктен, әрі теңіз астында үшкір жартастар айнала шөгіп жатқандықтан, әлгі құбыжық қайықты қуып жете алмады.</seg>
<seg id="2130">Әрине, мұның бәрін мен кейіннен естіп білдім, өйткені сол сәтте қуғынның барысын бақыларлықтай ерлік менің бойымнан табыла қоймай, әлгінде ғана өзім жүріп өткен жолмен құйындатып бара жатқан едім.</seg>
<seg id="2131">Солықтаған бойы құзар төбеге көтерілдім, бұл тұстан төңіректі шолуға болатын еді. Айналаның бәрі бап көрген жер екен, десек те, мені таңырқатқаны биіктігі жиырма футқа жететін жайылым шөптері болды.</seg>
<seg id="2132">Мен үлкен жолға шықтым, бәлкім, бұл маған солай көрінгенімен, жергілікті жұрт үшін арпа егістігін кесіп өтетін соқпақ қана болуы ықтимал.</seg>
<seg id="2133">Біршама уақыт бойы мен төңіректен ештеңе көре алмадым, өйткені орақ мерзімі жақындап қалғандықтан, піскен арпалардың биіктігі қырық футтай болып тұр еді.</seg>
<seg id="2134">Биіктігі жүз жиырма футтан кем түспейтін қашалармен қоршалған бұл егістіктің шетіне жеткенше мен бір сағат жоғалттым, ал ағаштардың зәулімдігі сонша, мен олардың биіктігін мүлде шамалай алмадым.</seg>
<seg id="2135">Бұл егістіктен келесісіне жету үшін әуелі төрт баспалдақтан, одан соң дәу тастың үстінен аттап өту керек екен.</seg>
<seg id="2136">Әлгі баспалдаққа көтерілу менің пешенеме бұйырмаса керек, өйткені әр баспалдақтың биіктігі алты фут, ал жоғарыдағы тас жиырма футтан артық еді.</seg>
<seg id="2137">Сондықтан мен қоршау арасынан әлдебір саңылау іздей бастағанмын, кенет көршілес егістіктен шыққан, бой-бітімі біздің баркасты қуған дәудің үлкендігіндей орасан зор алыптың баспалдаққа жақындағанын көрдім.</seg>
<seg id="2138">Оның бойы шіркеу мұнарасындай, ал әр адымы, менің шамалауымша, он ярдтай болатын.</seg>
<seg id="2139">Бойымды үрей мен таңырқау қоса билеген мен жандәрмен арпа арасына жасырындым да, сол жерден көз салып, әлгі алыптың баспалдақтарға қалай көтерілгенін, оң жағындағы егінжайға қарағанын және әлдебіреуді дауыстап шақырғанын баспалай бақтым, оның даусы біздің рупормен айғайлаған даусымыздан да зор еді, оның соншама биіктен таралғаны сонша, әуелде мен күн күркіреді ме деп қалдым.</seg>
<seg id="2140">Оның даусына сол сәтте-ақ жетіп келген өзі сияқты жеті дәудің қолдарында үлкендігі біздің жеті шалғымыздай болатын орақтары бар еді.</seg>
<seg id="2141">Бұл адамдардың киімдері алғашқыдан гөрі жұпынылау еді, шамасы, бұлар оның қызметшілері яки жұмыскерлері болса керек, өйткені олар оның аз-кем сөзінен соң мен тығылған егінжайды оруға беттеді.</seg>
<seg id="2142">Мен бұлардан мүмкіндігінше жылыстауға талпындым, алайда көптеген тұстарда сабақтардың арасы бір футтан аспайтындықтан, бұлардың арасынан әрең қозғалған менің алға жылжуым аса қиынға түсті.</seg>
<seg id="2143">Әйтсе де мен егістіктің жаңбыр мен жел ұйыстыра жыққан арпалары молдау тұсына өйтіп-бүйтіп жеттім.</seg>
<seg id="2144">Одан әрі мен бір адым да жасай алмадым, өйткені сабақтардың шым-шытырық ұйысқаны сонша, олардың арасынан өту мүлде мүмкін емес еді, оның үстіне, жығылған масақтардың әрі қатты, әрі үшкір мұрттары менің жейдемді тесіп өтіп, денеме қадалды.</seg>
<seg id="2145">Сонымен бірге мен орақшылардың жүз ярдтай алыста қалғанын дауыстарынан аңғардым.</seg>
<seg id="2146">Әбден қажып, қасірет пен торығу біржола тұралатқан мен топыраққа жата қалып, тезірек өлуді жүрегіммен шын тіледім.</seg>
<seg id="2147">Мен жесір қалар әйелім мен жетім қалар балаларымды уайымдадым.</seg>
<seg id="2148">Мен туыстарым мен доста- рымның ақылдарын тыңдатпай, екінші саяхатқа итермелеген өзімнің парықсыздығым мен қиқарлығыма күйіне ызаландым.</seg>
<seg id="2149">Құлазу үстінде отырып, мен тұрғындары маған дүниедегі ең ұлы кереметті көргендей таңырқаған, патшалықтың бүкіл теңіз әскерін өзім бір ғана қолыммен сүйреп кетуге және басқа да көптеген ерліктер көрсетуге шамам жететін; патшалық жылнамаларында мәңгілікке таңбаланған бұл істерімді куәландыратын миллиондаған көзбен көргендер табылса да, ұрпақтарына адам сенгісіз оқиғалардай көрінетін Лилипутияны еріксіз ойға алдым.</seg>
<seg id="2150">Біздің арамызда кез келген лилипут қаншалықты түкке тұрғысыз жаратынды боп сезілсе, ендігі жерде менің өзім де көздеріне соншалықты түкке тұрғысыз болып көрінетін мына жұрттың маған көрсетер қорлығын көз алдыма елестеттім.</seg>
<seg id="2151">Әрине, бұл менің алдымнан шығар азаптардың ең ауыры емес еді; бақылаулар айғақтайтындай, егер адам болмысына тән тағылық пен қатыгездік оның бойына тура қатынаста өсетіні рас болса, онда маған ендігі жерде өзімді бірінші тауып алу пешенесіне бұйырған алып варвардың азығына айналудан басқа қасіретті жазмыш қалмағаны хақ.</seg>
<seg id="2152">Ұлы мен кіші жайындағы ұғымдардың мәні шартты болатынын алға тартатын философтардың пікірі шүбәсіз шындық екен.</seg>
<seg id="2153">Бәлкім, жазмыш қаласа, лилипуттар бізбен салыстырғанда өздері қаншалықты кіші болса, өздерімен салыстырғанда соншалықты кіші болатын адамдарды кезіктірер.</seg>
<seg id="2154">Бәлкім, дүниенің әлдебір қиянында өздерінің бойы жағынан мына алыптардан да асып түсетін ажалдылардың нәсілдері бар шығар, кім біліпті?</seg>
<seg id="2155">Бойымды билеген үрей мен қорқынышқа қарамастан, осындай ойларға беріліп жатқанымда, орақшылардың бірі мен жатқан тұсқа он ярдтай жақындап қалыпты; ол енді бір аттаса, өзімді езіп кетерін я болмаса орағымен қақ айырарын сезіп, үрейім ұшқан мен қорқыныш үстінде балағаттай бақырып жібердім.</seg>
<seg id="2156">Кілт кідірген алып аяқ астына шұқшия қарап, бір кезде жерде домалап жатқан мені аңғарды.</seg>
<seg id="2157">Әлдебір кішкентай жан иесін қолымызға алмас бұрын, оның тырнап яки тістеп алмасына біздің өзіміз де күдіктене қарайтынымыз сияқты, ол да мені бір минуттай сақтана бақылап тұрды; менің өзім де кей кездері Англияда күзендерді осылай аулайтынмын.</seg>
<seg id="2158">Ақырында жүрегі дауалаған ол бас бармағымен және сұқ саусағымен мені белімнің артынан қыса ұстады да, жақсылап қарап алу үшін үш ярдтай аралықта көзіне жақындата көтерді.</seg>
<seg id="2159">Мен оның ниетін ұқтым; әбүйір бергенде, сабырдан айырылмауға шамам жетіп, ол мені жерден алпыс фут жоғарыда, ауада қалқытып тұрған кезде қабырғаларым қаусағандай ауырса да, оның саусақтарынан сырғып кетуден қорыққандықтан, қарсылық көрсетпеуге ұйғардым.</seg>
<seg id="2160">Менің дәрменім көзімді күнге қарата тіктеп, қолымды жалбарына қусыруға және өзімнің дәл осы күйіме сәйкес келетін қасіретке толы бейшара үнмен бірнеше сөз айтуға ғана жетті.</seg>
<seg id="2161">Әйтеуір, бақ жұлдызыма орай, менің үнім мен ишара тірліктерім оның жанына жағып қалса керек, ол өзіне мүлдем түсініксіз менің үзік-үзік сөздеріме таңырқай, маған әлдебір кереметті қызықтағандай қарай бастады.</seg>
<seg id="2162">Әйтсе де, мен ішімдегі ыңқыл мен көз жасымды бұдан әрі ірке алмадым да, басымды бұрып, оның саусақтарының сығымы менің жанымды көзіме көрсетіп жатқанын мүләйімси жеткізбек болдым.</seg>
<seg id="2163">Сірә, ол да менің бетімнің жыбырынан бірдеңе ұқса керек, бешпетінің етегін көтерді де, мені соған абайлап жатқызып, өзінің иесіне, осының алдында өзгелердің бәрінен бұрын егінжайда көзіме түскен дәулетті фермерге қарай жүгірді.</seg>
<seg id="2164">Өз қарауындағы жұмыскерден маған қатысты мағлұмат- тардың бәрін, әлгінің айта алғанынша, естіп білген (олардың сөздеріне қарап солай ұйғардым) фермер жуандығы құрақтай бір тал сабанды алды да, онысымен менің шекпенімнің етегін көтере бастады; шамасы, ол мені табиғат қабыршақ іспетті бірдеңемен жарылқаған деп ұйғарса керек.</seg>
<seg id="2165">Бұдан соң ол менің бетімді дұрыстап көру үшін шаштарымды үрледі.</seg>
<seg id="2166">Қарауындағы жұмыскерлерін шақырып алған ол бұлардан маған ұқсайтын кішкентай хайуан егінжайдан бұрын-соңды кезіккен-кезікпегенін сұрады (мұны мен кейіннен білдім).</seg>
<seg id="2167">Содан соң ол мені жерге түсіріп, шөкелете қойды, алайда мен кідірместен тік тұрдым да, көңілімде қашып кету пиғылы жоқ екенін бұл адамдарға сездірмек болып, алға-артқа жүре бастадым.</seg>
<seg id="2168">Олар менің қозғалысымды жақсылап бақылау үшін алқақотан жайғасты.</seg>
<seg id="2169">Мен шляпамды шешіп, фермерге тәу ете ілтипат жасадым.</seg>
<seg id="2170">Содан кейін тізерлей отырдым да, көзім мен қолдарымды көкке қарай көтеріп, шамам жеткенше қатты дауыстай, бірнеше сөз айттым; алтындарым салынған әмиянымды қалтамнан шығарып, бұларды мен барынша монтаны кейіппен қожайыныма ұсындым.</seg>
<seg id="2171">Ол әмиянды алақанына салып, оның не екенін көру үшін көзінің дәл алдына апарды, одан соң оны түйреуіштің (мұны өз жеңінен суырып алды) ұшымен бірнеше рет шұқып байқады, бірақ оның не үшін қажеттігін бәрібір түсінбеді.</seg>
<seg id="2172">Сол кезде мен оған алақандарын жерге қоюға ишара жасадым; содан соң әмиянды алып, ауызын аштым да, алтындардың бәрін алақанына төктім.</seg>
<seg id="2173">Әмиянда әрқайсысы төрт пистольдік алты испан алтыны және жиырма-отыздай майда ақшалар жатқан еді.</seg>
<seg id="2174">Шынашағының ұшын түкіріктеп алған ол үлкен ақшалардың әуелі біреуін, одан соң басқасын көтерді; әйтсе де, түрінен көрініп тұрғандай, ол бұлардың не қылған заттар екенін мүлдем түсінбеген күйі қалды.</seg>
<seg id="2175">Ол маған алтындарды әмиянға қайтадан салуға, ал әмиянды қалтаға тығуға ымдай бұйырды; әмиянды оған сый ретінде қабылдатуға талпынып, өз тарапымнан бірнеше мәрте жасалған нәтижесіз ұсыныстарымнан кейін, мен оны тыңдадым.</seg>
<seg id="2176">Өзінің саналы жаратындымен істес болғанына біртіндеп фермердің көзі жетті.</seg>
<seg id="2177">Маған әлсін-әлсін тіл қатқан оның сөздері барынша анық айтылғанымен, оның даусы менің құлағыма су диірменнің шуылындай болып әсер етті.</seg>
<seg id="2178">Мен әр түрлі тілде барынша айғайлай жауап қатсам да, ол өз құлағын маған қайта-қайта екі ярдқа дейін жақындатса да, бәрі бос әуре болды, өйткені біз бірімізді біріміз мүлдем түсіне алмадық.</seg>
<seg id="2179">Ақырында фермер қызметшілеріне өз шаруаларына баруға бұйырды да, қалтасынан бет орамалын суырып, оны екі бүктеді де, мұнымен жерге қойған сол жақ алақанын жапты және маған соның үстіне шығуға белгі берді; оның алақанының қалыңдығы бір футтан аспағандықтан, айтқанын орындау қиынға соқпады.</seg>
<seg id="2180">Мен оған құлақ асқанды орынды санадым да, құлап қалмау үшін орамалға жатып алдым; мейлінше алаңсыз болу үшін фермер мені көрпеге орағандай орап тастап, сол күйімде үйіне көтеріп апарды.</seg>
<seg id="2181">Үйіне келісімен, ол әйелін дауыстай шақырып, оған мені көрсетті; алайда анау дәл бір құрбақа яки өрмекші көрген ағылшын бикештері сияқтанып, бажылдай шегіншектеді.</seg>
<seg id="2182">Дегенмен менің үлгілі тәртібім мен өз күйеуінің барлық белгісіне қалтқысыз бағынатынымды көрген соң, ол да маған тез үйреніп, мейірбан мінез танытуға көшті.</seg>
<seg id="2183">Түс уақыты жетіп, қызметші түскі асқа шақырды, асымыз аумағы жиырма төрт фут шамасындағы ыдысқа салынған сиырдың үлкен бір кесек еті (диқанның қарапайым ғана жағдайына лайықты) болып шықты.</seg>
<seg id="2184">Фермер, оның әйелі, үш баласы мен қарт әже дастарқанға келді.</seg>
<seg id="2185">Еденнен он үш фут биік тұрған үстел басында фермер мені өз жанына отырғызды.</seg>
<seg id="2186">Мұнша биіктіктен құлап түсуден сақтанған мен үстел жиегінен алыстау жылжып отырдым.</seg>
<seg id="2187">Фермердің әйелі сиыр етінен бір тілім кесіп алып, тәрелкеге нанды ұсақтап салып, менің алдыма қойды.</seg>
<seg id="2188">Мен оған ізетпен тәу етіп, өз шанышқым мен пышағымды алып, жей бастап едім, бұл қылығым оларға кереметтей ләззат сыйлады.</seg>
<seg id="2189">Үй иесі әйел қызметші әйелге сыйымдылығы екі галлонға жуықтайтын ликер рюмкасын әперуге бұйырып, оған әлдебір сусын құйды.</seg>
<seg id="2190">Дәмі жұмсақ сидрге ұқсайтын сусын жағымды әсер қалдырды.</seg>
<seg id="2191">Бұдан соң қожайын мені өз тәрелкесіне жақындауға шақырды.</seg>
<seg id="2192">Орнымнан атып тұрған мен өзімнің құлап түсуім осы бір қайырымды жандарды аса қатты алаңдатқанын аңдап, шляпамды алдым (дұрыс тәрбие көрген адамның дағдысына сәйкес, оны қолтығыма қысып жүретінмін) да, басымнан асыра бұлғай тұрып, бәрінің де сәтімен тынғанын аңғарту үшін үш мәрте “уралай” айғайладым.</seg>
<seg id="2193">Дегенмен мен өз қожайыныма (ендігі жерде фермерді осылай атаймын) жақындап қалғанымда, оның қасында отырған он жасар ерке кенжесі менің аяғымнан шап беріп, аспандата көтергені сонша, жүрегім аузыма тығылды.</seg>
<seg id="2194">Алайда баланың бойында маған деген өшпенділік тумауын ойлап, әрі өз балаларымыздың да торғай, үй қояны, мысық, күшік сияқтыларға әдетте қатыгез болатынын еске алып, мен тізерлей жығылдым да, саусағыммен баланы көрсете тұрып, балаға кешірім етуін барынша қалайтынымды өз қожайыныма жеткізуге талпындым.</seg>
<seg id="2195">Әке жібіп, бала қайтадан өз орнына жайғасты.</seg>
<seg id="2196">Түскі ас үстінде үй иесі әйелдің тізесіне оның сүйікті мысығы секіріп шықты.</seg>
<seg id="2197">Менің арт жағымнан шұлық тоқу станогының он шақтысы жұмыс жасап жатқандай қатты шуыл естілді.</seg>
<seg id="2198">Мен үстелдің келесі шетінде, одан елу футтай аулақта отырсам да, әлгі хайуанның кәрлі түрінен қатты қобалжыдым; оның ыршып шығып, өз тырнақтарымен мені бас салуынан сескенген үй иесі әйел де оны мықтап ұстап отырды.</seg>
<seg id="2199">Әйткенмен менің қорқуым бекершілік екен, қожайын мені мысыққа үш ярдтай жақындатса да, ол маған титтей де назар аудармады.</seg>
<seg id="2200">Жыртқыш аңды көргенде қашу яки өз қорқынышыңды аңғартып алу оның шабуылдауына немесе соңыңа түсуіне жол ашатын бірден-бір қылық екенін мен жиі естіп, әрі саяхаттар барысында өз тәжірибемде де бастан кешкен едім, сол себепті осынау қатерлі сәтте мен мейлінше алаңдамауға тырыстым.</seg>
<seg id="2201">Мен бес-алты мәрте мысықтың дәл алдына жарты ярдтай қашықтықта өжеттене жақындадым, сондай кездері менен гөрі ол қатты қорыққандай болып, артқа шегінді.</seg>
<seg id="2202">Астың соңына қарай ішке енген сүт ананың қолындағы бір жасар бала мені бірден аңғарып, ойыншық деп түсінді де, балаға тән шешендік өнер үлгісінде боздағаны сонша, егер оның өзі Челсиде тұрса, даусы Лондон көпірінен естілген болар еді.</seg>
<seg id="2203">Аналық махаббаттың жетегіне ерген үй иесі әйел мені көтеріп алып, баласының алдына қоя салып еді, ол мені дереу белімнен сығымдай ұстап, басымды аузына сұғып жіберді, сол сәтте менің балағаттай бақырғаным сонша, шошып кеткен бала мені түсіріп алды; алда-жалда оның анасы алжапқышын төсей қалмағанда, менің мойным үзілетіні шүбәсіз еді.</seg>
<seg id="2204">Баланы жұбатпақ болған сүт ана оны ішіне тас толтырылған қуыс ыдысқа ұқсайтын және баланың белбеуіне байлап қойған сылдырмақтармен ойната бастады.</seg>
<seg id="2205">Шынымды айтайын, осыншалықты қорқынышты төс көргендегідей жиіркенішті сезімді мен өмірімде ешқашан бастан өткермеппін, білуге құштар оқырманға оның көлемі, пішіні және түр-түсі жайында сәл де болса түсінік берерліктей, бұған балама боларлықтай ештеңе таба алмай отырмын.</seg>
<seg id="2206">Бұл – биіктігі алты фут, ал айналасы он алты футтан кем түспейтін дөң.</seg>
<seg id="2207">Емшек үрпінің аумағы менің басымның жартысындай; бүкіл төстің бетіндегі сияқты, оның үстіңгі жағы да қара дақ, бөрткен және секпілдермен шұбарланып жатқаны сонша, бұдан асар жүрек айнытарлық көрініс табуың мүмкін емес.</seg>
<seg id="2208">Бұл жайт мені біздің ағылшын бикештерінің нәзік те әппақ терілеріне қатысты бірталай ой- толғаныстарға берілуге бағыттады; олардың бізге ерекше сұлу болып көрінуінің сыры бой жағынан өзімізбен шамалас болғандықтан екен, ал ең нәзік те әппақ терілердегі кемістіктің аңдалмауы бұлардың қаншалықты дөкір, жуан және сиықсыз екендігін анық көрсететін лупамен қарағанда ғана көрінетіндігінен екен.</seg>
<seg id="2209">Лилипутияда болған уақытымда маған осынау титімдей жаратындыларға табиғат тарту еткендей аса әдемі бетке ие өзге адамдар дүниеде жоқ сияқты көрінгені есімде.</seg>
<seg id="2210">Оның сөзіне бақсақ, неше түрлі бояулардың аса жағымсыз араласуынан тұратын менің терімнен үлкен-үлкен тесіктер көруге болады екен, ал сақалымның түгі қабанның қылшығынан он есе жуан екен; осы орайда айта кетейін, мен өзімнің көптеген отандастарыма қарағанда соншалықты көріксіз жан емеспін және қаншама ұзақ саяхаттарда болсам да, күнге де күйе қойған емеспін.</seg>
<seg id="2211">Әлгі оқымысты маған сол жақтағы сарай бикелері жайында әңгіме шерте отырып, олардың бірінің беті секпілге толы, енді бірінің аузы үлкен, үшіншісінің мұрны үлкен екендігін айтса да, мен бұлардың ешбірін аңдай алмадым.</seg>
<seg id="2212">Әрине, белгілі бір жағдайда мұндай пікірлердің әбес көрінері анық, әйтсе де, өзім қолдарына тап болған алыптарды оқырман шындығында өте сұрықсыз екен деп ойлап қалмауы үшін, айтпасқа болмады.</seg>
<seg id="2213">Түскі астан кейін жұмыскерлеріне кеткен қожайын, оның даусы мен қимылдарынан аңғарып қалғанымдай, маған қамқорлық танытуды әйеліне тапсырды.</seg>
<seg id="2214">Қатты шаршаған- дықтан, менің ұйқым келді; мұны байқаған үй иесі әйел мені өз төсегіне жатқызып, үстіме мұнтаздай әппақ бет орамал жапты; шындығында, орамалдың көлемі де, қалыңдығы да соғыс кемесінің желкенінен үлкен еді.</seg>
<seg id="2215">Мен екі сағаттай ұйықтап, түсімде отбасым ортасындағы өзімді көрдім.</seg>
<seg id="2216">Өз шаруаларына кеткен үй иесі әйел мені жалғыз қамаған екен. Кереуеттің еденнен биіктігі сегіз ярдтай болатын; бұл екі арада мені қыстай бастаған бірталай табиғи қажеттіліктер жерге түсуге мәжбүрледі.</seg>
<seg id="2217">Жәрдем шақыруға батылым бармады, оның үстіне, бұдан еш пайда болмас еді; өйткені менің бөлмем мен әулет отырған ас үйді бөліп жатқан орасан қашықтықта менің әлсіз даусымның естіле қоюы да неғайбіл болатын.</seg>
<seg id="2218">Мен осыншама қиын жағдайда тұрсам, шымылдық бойымен төсекке көтерілген қос атжалман төсек үстін тіміскілей, әрлі-берлі жүгіре бастады.</seg>
<seg id="2219">Бұлардың бірі бетіме жүгіріп келген сәтте, шошып кеткен мен атып тұрып, қорғану үшін қанжарымды суырып алдым.</seg>
<seg id="2220">Осынау оңбаған мақлұқаттар маған екі жағымнан шабуылдауға батылдық ете бастады, тіпті атжалманның біреуі алдыңғы аяқтарымен менің жағама жармасты; бағыма орай, әлдебір қастандығын ол маған жасап үлгермей тұрғанда, оның қарынын қақ айырудың сәті түсті.</seg>
<seg id="2221">Ол аяғымның астына құлап түсті, ал қимасының қасіретті тағдырын көзбен көрген екіншісі қашуға ұмтылып еді, одан да әбжіл қимылдап үлгерген мен оны арқасынан жарақаттадым да, ол өз соңынан қанды ізін қалдырып кетті.</seg>
<seg id="2222">Осынау ерліктен соң мен өзіме-өзім келіп, жан шақырып алу үшін кереует үстінде әрлі-берлі жүре бастадым.</seg>
<seg id="2223">Әлгі атжалмандардың үлкендігі маң төбеттей еді, әйтсе де бұларда шапшаңдық пен қанішерлік басым түсетін, егер мен ұйықтар алдында қанжарымды шешіп қояр болсам, әлгілер мені жүндей түтіп, жалмап қояры сөзсіз еді.</seg>
<seg id="2224">Өлген атжалманның құйрығын өлшегенімде, мұның бір дюймі кем екі ярдқа тең боларын көрдім.</seg>
<seg id="2225">Осыдан аз уақыт өткенде бөлмеге үй иесі әйел кірді.</seg>
<seg id="2226">Өлген атжалмандарды нұсқай тұрып, масайраған күлкіммен және басқа да қимылдарыммен оған өзімнің аман- сау екенімді жеткізе алғанымда, ол қатты қуанды.</seg>
<seg id="2227">Қызметші әйелді шақырып, оған атжалманды қысқышпен іліп алып, терезенің сыртына лақтыруға бұйырды да, өзі мені үстел үстіне қойды; сол кезде мен оған қан жұққан қанжарымды көрсетіп, шекпенімнің етегімен қанын сүрттім де, қынына салдым.</seg>
<seg id="2228">Алайда мен менің орныма өзімнен басқа ешкім де атқара алмайтын қажеттіліктің асқына түскенін сездім де, өзімнің еденге түскім келетінін үй иесі әйелге шамам жеткенше түсіндіріп бақтым.</seg>
<seg id="2229">Қанша қиынға түссе де, ақыр соңында істің мәнін түсінген қайырымды әйел мені қолына алып, бақшаға апарды да, жерге түсірді.</seg>
<seg id="2230">Екі жүз ярдтай ұзап барып, оның маған қарамауы қажеттігін ымдай ұқтырдым да, қымыздық шиінің қос жапырағының арасына бой жасыра тұрып, өз шаруамды тындырдым.</seg>
<seg id="2231">Ізгі ниетті оқырман өзінің назарын осы іспетті әр нәрсенің егжей-тегжейіне аударғаным үшін маған кешірім танытар деп үміттенемін; жалпы, бұлар көргенсіз де әдепсіз ой иелеріне соншалықты мәнді көрінбесе де, философтардың әжептәуір тың ойлармен баюына септесері және бұларды олар қоғамның да, өзінің де кәдесіне жаратары шүбәсіз, осы және басқа да саяхаттарымның баяндарын жариялау барысында мен көздеген жалғыз мақсат та соларға нәр беру еді; сонымен бірге мен өзімнің білімдарлығымды, сөз құрағыштығымды жарқырата көрсетуге ұмтылғаннан гөрі, шындықтың мейлінше сақталуын көбірек құнттадым.</seg>
<seg id="2232">Осы сапар барысында бастан кешкендерімнің бәрі менің ой-санамда терең із қалдырып, жадымда тап-тұйнақтай сақталғаны сонша, бұл оқиғаларды қағаз үстінде тексергенімде, мен бірде-бір маңызды жайтты тастап кете алмадым.</seg>
<seg id="2233">Оның үстіне, қолжазбамды мұқият қарап шыққан соң, мен саяхатшыларда жиі кездесетін және сол үшін оларға кінә боп тағылатын, іш пыстырарлық майда- шүйдеге ұрынып қалудан қашып, алғашқы нұсқада болған бірталай ұсақ-түйекті сызып тастадым.Фермер қызының бейнесі.</seg>
<seg id="2234">Авторды көрші қалаға, одан кейін астанаға апарады.</seg>
<seg id="2235">Оның сапарларының жай-жапсары.</seg>
<seg id="2236">Үй иесі әйелдің өз жасы үшін мейлінше дамыған деуге келетін он жасар қызы болды, ол инені саусақ ұшында ойнатып, өз қуыршағын өзі киіндіретін.</seg>
<seg id="2237">Ол анасымен бірге бір түн ішінде қуыршақтың бесігін маған арналған төсекке айналдырып шықты; мені атжалмандардан қорғау үшін бұл бесік киімсалғыштан алынған жәшікке салынды да, жәшік төбеге ілінген сөреге қойылды.</seg>
<seg id="2238">Осы адамдармен бірге тірлік еткен уақыттың бәрінде менің төсегім осындай болды, әйтсе де, мен олардың тілін біртіндеп үйреніп, өзіме қажеттіні түсіндіруге мүмкіндік туған сайын, төсектің жайлылығы да арта берді.</seg>
<seg id="2239">Қыздың зерек болғаны сонша, менің қалай шешінгенімді бірер мәрте көрісімен, мені өзі киіндіріп, шешіндіре алатын болды, дегенмен мен оның қызметін асыра пайдаланбай, өзіме тиесілі шаруаның қай-қайсысын да оның өзіме істеуге мүмкіндік бергенін жөн санайтынмын.</seg>
<seg id="2240">Ол өзі қолға түсіре алған ең жұқа матадан маған арнап жеті жейде және басқа да іш киімдер тігіп берді, әйткенмен әсірелей айтпағаннын өзінде, осы матаның өзі біздің кенептен әлдеқайда қалың еді; ол менің киімдерімді ұдайы өзі жуатын.</seg>
<seg id="2241">Сондай-ақ ол менің мұғалімім де болып, маған өздерінің тілін де үйретті; мен әлдебір нәрсені саусақпен нұсқай көрсетсем, ол маған оның атауын айтатын, осылайша, мен бірнеше күннің ішінде өзіме қажеттінің бәрін сұрай алатын болдым.</seg>
<seg id="2242">Кереметтей сүйкімді мінезімен ерекшеленетін ол, қатарластарына қарағанда, бой жағынан кішілеу еді, бар- жоғы қырық фут шамасында болатын.</seg>
<seg id="2243">Ол маған “Грильдриг” деген есім берді де, менің бұл есімім әуелі отбасында, кейіннен бүкіл патшалықта тиянақталды.</seg>
<seg id="2244">Бұл сөз латынша “homunculus”, итальянша “homunceletino” және ағылшынша “mannikin” дегендермен мағыналас екен.</seg>
<seg id="2245">Осы елде өз өмірімнің сақталып қалғандығы үшін мен бірінші кезекте сол қызға қарыздармын. Мен осында болған уақыттардың бәрінде біз ешқашан жұбымызды жазып көрген емеспіз.</seg>
<seg id="2246">Мен пайда болғаннан кейін іле-шала қожайынның көршілерінің арасында оның өз егінжайынан үлкендігі сплекнок шамалас, түр-тұлғасы жағынан адамға қатты ұқсайтын әлдебір таңғажайып мақұлықты тауып алғаны жайында қауесет тарайды; бұл аңның бүкіл қимыл- қозғалысымен адамға еліктейтіні, тіпті оның өзінше бір тілде сөйлей алатыны және бұлардың тіліндегі бірталай сөзді айтуға да жаттығып үлгергені; оның екі аяқпен ғана жүретіні, оның қолға үйренгендігі, тілалғыштығы, шақырғанға келетіні және өзіне бұйырғанның бәрін орындайтыны; оның денесінің өте нәзіктігі, ал бет-әлпетінің үш жасар ақсүйек қызының бетінен де әппақтығы жайындағы әңгімелер қаулайды.</seg>
<seg id="2247">Менің қожайынымның сыралғы серігі, іргелесе қоныстанған басқа бір фермер осынау қауесеттердің қаншалықты шынайы екенін білмекке келді.</seg>
<seg id="2248">Мені дереу алып шығып, үстел үстіне қойды, бұл жерде мен бұйрық бойынша әрлі-берлі жүрдім, қанжарымды қынабынан суырдым, оны орнына қайта салдым, қожайынымның мейманына иіліп тәу еттім, оның өз тілінде шаруа жайын сұрап, оны көргеніме қуанышты екенімді айттым, қысқасы, өзімнің өбектеушімнің үйреткендерінің бәрін дәлме-дәл орындап шықтым.</seg>
<seg id="2249">Мені жақсылап қарап алғысы келіп, жасы ұлғайған және көз жанары әлсіреген қарт фермер көзілдірігін киді; оған көзім түскенде, мен күлкімді тыя алмай қалдым, өйткені оның көздері бөлменің екі терезесінен жарық төккен толған айға қатты ұқсап кетіп еді.</seg>
<seg id="2250">Менің көңілденуімнің сырын ұққан үйдегілер де күле бастады, алайда әлгі шал нағыз тоңмойын екен, өзін мазаққа айналдырды деп ойлап, қатты ашуланды.</seg>
<seg id="2251">Ол мейлінше қытымырлығымен әйгілі еді, менің сорыма қарай, бұл атағы ісіне лайықты болып шықты, өйткені ол сол сәтте-ақ менің қожайыныма мені ең жақын қаладағы жәрмеңкеге апарып, сол жерде ғажайып ретінде көрсетуге қарғыс атқыр кеңесін берді, ал бұл қала мен бізді үйдің арасы жарты сағаттық жол, яғни жиырма екі мильде болатын.</seg>
<seg id="2252">Әлгі шал әлсін-әлсін мені нұсқап қойып, қожайынмен ұзақ сыбырласуға кіріскенде, әлдебір оңбаған тірліктің ойластырылып жатқанын мен де сезіп едім; қатты қорыққаным сонша, тіпті олардың кейбір сөздерін құлағым шалып, түсініп қалғандай да болдым.</seg>
<seg id="2253">Шешесінен мән-жайға қанығып алған өбектеушім Глюмдальклич келесі күні таңертең шаруаның түрін маған жеткізді.</seg>
<seg id="2254">Ұят пен уайым қысқан байғұс қыз мені кеудесіне басып алып, жылап жіберді.</seg>
<seg id="2255">Ол осы бір дөрекі де ебедейсіз жандар мені қолдарына ұстап тұрған кездерінде тұншықтырып, я болмаса, мертіктіріп алып, маған әлдебір жаманшылық кезігіп қала ма деп қорықты.</seg>
<seg id="2256">Енді бір жағынан, менің жаратылысымнан әдепті және ар-ұят ісінде намысқойлығымды білгендіктен де, ол өзімді ақшаға бола тобырдың ермегіне айналдырар болса, менің қаншалықты жәбірленетінімді алдын ала аңғарды.</seg>
<seg id="2257">Ол өзіне Грильдригті сыйлауға әке-шешесі уәде бергенін жеткізе тұрып, бірақ олардың өткен жылы бұған қозы сыйлаған кездегідей, яғни әбден семірген қозыны қасапшыға сатып жібергеніндей әрекет жасағысы келетінін енді өзі де түсінетінін айтты.</seg>
<seg id="2258">Шынымды айтсам, бұл хабарға мен өзімнің өбектеушім сияқты қатты уайымдай қоймадым.</seg>
<seg id="2259">Мен кереметтей бір күні басыма бостандық алудан қатты үміттенетінмін және осы үміттен мен ешқашан қол үзген емеспін; ал жұрт алдында құбыжық іспетті ермекке айналу масқарашылығына келсек, мен өзімді бұл елге мүлде жат адам сезінетінмін, сол себепті, алда-жалда Англияға оралар күн туа қалса, басыма түскен бақытсыздығым үшін маған кінә қоюға ешкімнің де құқығы жоқ деп түсінетінмін; өйткені менің орнымда Ұлыбритания королінің өзі бола қалса да, мұндай қорлыққа көнуге мәжбүр болары шүбәсіз.</seg>
<seg id="2260">Өз досының ақылына құлақ асқан менің қожайыным ең жақын базар күндерінің бірінде мені жәшікке салып алып, кенже қызы – менің өбектеушімді өзі мінген ердің артқы қасына отырғызып, іргелес қалаға жол тартты.</seg>
<seg id="2261">Жан-жағынан жабылған жәшікте менің кіріп-шығуыма арналған кішігірім есікше мен ауа кіру үшін тесілген бірнеше саңылау бар еді.</seg>
<seg id="2262">Қайырымды қамқоршы қыз менің жатуыма жайлы болу үшін өз қуыршағының төсегінен сырма жамылғы әкеліп, төсеп қойыпты.</seg>
<seg id="2263">Бұл сапар бар-жоғы жарты сағатқа созылғанына қарамастан, мені оңдырмай сілкілеп, шаршатып жіберді.</seg>
<seg id="2264">Біз жүріп өткен жол Лондон мен Сент-Олбанс арасындағы жолмен шамалас болатын.</seg>
<seg id="2265">Мені мейманхананың ең үлкен бөлмесіндегі, үлкендігі үш жүз шаршы футтай болатын үстел үстіне шығарды.</seg>
<seg id="2266">Мені қорғап және маған не істеу керектігін көрсетіп тұру үшін менің өбектеушім үстелдің дәл жанындағы орындыққа шықты.</seg>
<seg id="2267">Абыр- сабыр болып кетпеу үшін қожайын бөлмеге отыздан артық адамды бірден кіргізбеді.</seg>
<seg id="2268">Қыздың бұйрығы бойынша, мен үстел бойлап алға-артқа жүрдім, ол маған түсінікті сұрақтарды қойып, мен бұларға айғайлай жауап бердім.</seg>
<seg id="2269">Мен өзімді қызықтаушыларға бірнеше мәрте қайырылып, біресе оларға құрметім шексіздігін аңғарттым, біресе оларды осында қайтадан көруге ынтық екенімді білдірдім, біресе өзім жаттап үлгерген басқа да тіркестерді айттым.</seg>
<seg id="2270">Мен өзіме Глюмдальклич рюмка орнына ұсынған, ішіне шарап толтырылған оймақты алып, қауымның денсаулығы үшін ішіп салдым.</seg>
<seg id="2271">Өбектеушім маған сабан сабағын ұсынды да, мен онымен жас кезімде оқып- үйренуіме тура келген найзаласу жаттығуларын жасадым.</seg>
<seg id="2272">Осы күні көрермен жұрттың он екі тобы алмасып, әр жолы әлгі нәрселерді басынан бастап, қайта-қайта жасауыма тура келгендіктен, бұлардан мен жиіркене жалығып қана қоймай, өлердей шаршадым.</seg>
<seg id="2273">Өз мүддесін күйттеген менің қожайыным қызынан басқа ешкімнің маған таянуына рұқсат етпеді және қауіп-қатердің алдын алу мақсатында орындықтар үстелден аулаққа орналастырылды.</seg>
<seg id="2274">Соған да қарамастан, әлдебір оқушы қолындағы жаңғақты менің басыма қарай лақтырып үлгерді, егер ол мүлт кетпегенде, әлгі жаңғақ менің бас сүйегімді жұрт алдына жайып салар еді, өйткені оның үлкендігі біздің асқабақтай болатын.</seg>
<seg id="2275">Менің қожайыным таяудағы базар күні мені тағы да көрсе- тетінін айтып, қалаға жар салғызды.</seg>
<seg id="2276">Өзіме өзім келіп, күшімді қайтадан қалпына келтіру үшін маған тұтастай үш күн керек болды, оның үстіне мен үйде де тыныштық көрмедім, өйткені мен туралы естіген, жүз мильге дейінгі төңіректегі көршілес ақсүйектердің бәрі кереметті көру үшін қожайынға толассыз келіп жатты.</seg>
<seg id="2277">Әйелдері мен бала-шағасын қоса есептегенде, күн сайын мені қызықтаушылар саны отыздан кем түспейтін (өйткені бұл елдегі жұрт тығыз орналасқан); ал менің қожайыным мені үйде көрсеткен кездің бәрінде, бөлмеде бір ғана отбасы отырса да, бәрібір, толық бөлменің құнын талап ететін.</seg>
<seg id="2278">Менің өзіне қомақты пайда түсіре алатынымды ұққан қожайын патшалықтағы ірі қалалардың бәрін менімен бірге аралап шығуға ұйғарды.</seg>
<seg id="2279">Ұзақ сапарға керекті нәрсенің бәрін қамдап, шаруашылыққа қатысты тапсырмалардың бәрін көрсетіп, ол әйелімен қоштасты; сөйтіп, 1703 жылғы 17 тамызда, яғни мен пайда болғалы екі ай өткен уақытта, біз біздің үйден үш мың миль қашықтықта жатқан, осы мемлекеттің дәл ортасында дерлік тұсқа орналасқан астанаға жол тарттық.</seg>
<seg id="2280">Қожайын қызы Глюмдалькличті өзінің арт жағына отырғызды.</seg>
<seg id="2281">Ол өзінің беліне байланған жәшікке салынған мені тізесіне алып отырды.</seg>
<seg id="2282">Қыз жәшіктің жан-жағын өзі қолына түсіре алған ең жұмсақ маталармен қымтап, еденге киіз жайып, мен үшін қуыршағының кереуетін қойып, мені іш киіммен және басқа да керек-жарақтармен қамтамасыз етті, қысқасы, маған барынша жайлылық туғызуға тырысты.</seg>
<seg id="2283">Жүктерімізді қадаға- лайтын бір жұмыскер бізге ілесіп жүрді.</seg>
<seg id="2284">Менің қожайыным мені біздің жолымызда ұшырасқан қалалардың бәрінде де көрсетуді көздеді; ол аз десеңіз, ақша түсуі мүмкін-ау деп ойлаған кездері ол жол бойынан елу, кейде жүз мильге дейін қиыс жатқан әлдебір ауылға немесе әлдебір ақсүйектің үйіне де соғып өтетін.</seg>
<seg id="2285">Біз бір күнде жүз қырық яки жүз алпыс мильден артық жүрмейтінбіз, себебі маған жаны ашитын Глюмдальклич өзінің ат үстінен шаршайтынын айтып шағынатын. Мен қалаған кездері ол маған таза ауа жұтқызып, айналаны көрсету үшін мені жәшіктен шығаратын, әйтсе де мені әрқашан шылауында мықтап ұстап тұратын.</seg>
<seg id="2286">Біз ені мен тереңдігі Ніл мен Гангадан бірнеше есеге асып түсетін бес-алты өзеннен өттік, соның өзінде де біз Лондон көпірі жанындағы Темзадай болатын жалғыз ғана жылғаны әзер кезіктірдік.</seg>
<seg id="2287">Біз жол үстінде он апта болдық, осы уақыт аралығында мені, қисапсыз ауылдар мен меншік үйлерді есептемегенде, он сегіз үлкен қалада көрсетті.</seg>
<seg id="2288">Жиырма бесінші қазанда біз сол жақтағылардың тілінде “Лорбрульгруд”, яки “Ғалам Мақтанышы” аталатын астанаға келіп жеттік.</seg>
<seg id="2289">Менің қожайыным патша сарайына жақын тұрған ең үлкен көшеге аялдады да, менің мән-жайым мен қабілеттерім дәл сипатталған жарнамаларды таратты.</seg>
<seg id="2290">Ол ені үш жүз яки төрт жүз фут болатын үлкен бөлмені жалдап, оның ішіне үстінде мен өз өнерлерімді көрсетуге тиісті, аясы алпыс футтық үстел қойды; менің құлап кетпеуім үшін бұл үстел биіктігі үш футтық тормен қоршалды, сол сияқты, оның жиегінен соншалықты қашықтықта қоршау жүргізілді.</seg>
<seg id="2291">Көпшіліктің айызын қандыра таңырқатып, мені күніне он реттен көрсетті.</seg>
<seg id="2292">Бұл уақытта мен жергілікті тілде барынша анық сөйлеп, өзіме қойылған сұрақтарды өте жақсы түсінетін едім.</seg>
<seg id="2293">Ол аз болса, “Әліппені” жаттап алған мен жеңіл-желпі тіркестерді де оқи алатынмын, бұл үшін мен, әрине, үйде де, сапар барысындағы қолы бос уақыттарда да менімен шұғылданған Глюмдалькличке қарыздармын.</seg>
<seg id="2294">Оның қалтасында Сансонның атласынан сәл үлкендеу, мазмұны қыздарға арналған діни қағидалардан құралған кітапша жүретін. Авторды сарай талап етеді.</seg>
<seg id="2295">Патшайым оны фермерден сатып алады және патшаға көрсетеді.</seg>
<seg id="2296">Автор ұлы ағзамның көрнекті оқымыстыларымен пікір таластырады.</seg>
<seg id="2297">Оны сарайға орналастырады.</seg>
<seg id="2298">Ол патшайымның зор ілтипатына бөленеді.</seg>
<seg id="2299">Ол өз отанының абыройын қорғайды.</seg>
<seg id="2300">Патшайымның ергежейлісімен оның дауласуы.</seg>
<seg id="2301">Бірнеше апталар бойына созылған күн сайынғы толассыз қойылымдар менің денсаулығымды әбден бүлдірді.</seg>
<seg id="2302">Тәбетімді мүлдем жоғалтқан мен саудыраған сүйекке ұқсап қалдым.</seg>
<seg id="2303">Мұны аңғарған фермер мені таяуда өледі деп ұйғарды да, сол себепті менен келер пайданы барынша сығып алуды жөн көрді.</seg>
<seg id="2304">Ол осындай шешімге келген кезде оған слардрал, яки патшаның қосшысы келіп, патшайым мен сарай бикелерінің көңілін көтеру үшін мені тез арада сарайға жеткізуді талап етті.</seg>
<seg id="2305">Бұлардың кейінгілерінің арасынан мені көріп үлгерген бірталайы менің сұлулығым, өзімді әдепті ұстай білетінім және керемет сезімталдығым жайында адам сенгісіз қауесеттер таратып жіберіпті.</seg>
<seg id="2306">Ұлы мәртебелі патшайым мен оның нөкерлері мені көріп, ғажаптана таңырқасты.</seg>
<seg id="2307">Мен ұлы мәртебелі патшайым- ның алдына тізерлей кетіп, оның аяғынан сүюге рұқсат етуін өтіндім, алайда ол маған (мені үстел үстіне қойғаннан кейін) мейірлене шынашағын ұсынды да, мен оны қос қолыммен аялай ұстап, асқан құрмет таныта, ерніме тигіздім.</seg>
<seg id="2308">Ол маған менің отаным мен саяхаттарыма қатысты бірнеше жалпылама сұрақ қойды да, бұларға мен барынша қысқа және нақты жауаптар қайырдым.</seg>
<seg id="2309">Содан соң ол менен өзімді сарайда қалдырса, бұған қалай қарайтынымды сұрады.</seg>
<seg id="2310">Патшайымға иіле тәу еттім де, мен өз қожайынымның құлы екенімді, ал егер өз тағдырымның билігі өз қолымда тұрса, онда ұлы мәртебелі патшайымға қызмет етуге өз өмірімді қуана-қуана арнайтынымды айтып, сыпайы ғана жауап бердім.</seg>
<seg id="2311">Сол кезде патшайым менің қожайынымнан жақсы бағаға мені сатуға келісетін-келіспейтінін сұрады.</seg>
<seg id="2312">Менің ендігі тірлігім бір айдан да аспас деп қорқып жүрген қожайыным менен құтылатын қолайлы сәтке қатты қуанып, мың алтын сұрап еді, онысы сол сәтте қолына санап берілді.</seg>
<seg id="2313">Сол кезде мен патшайымға ендігі жерде ұлы мәртебелінің адал берілген қызметшісіне айналғандықтан, одан мейірім күтуге батылым баратынын алға тарта тұрып, маған әрдайым қамқорлық пен ізгілік танытқан және мені өте жақсы күтіп- баққан Глюмдалькличті ұлы мәртебелімнің қызметке қабылдауын және оның маған бұрынғыша күтуші әрі мұғалім боп қалуын өтіндім.</seg>
<seg id="2314">Ұлы мәртебелі патшайым менің өтінішімді орындауға келісті және өз қызының сарайға тұрғанына барынша риза болған фермердің келісімін де оңай алды; ал Глюмдалькличтің өзіне келер болсақ, байғұс қыз өз қуанышын жасыра алмай қалды.</seg>
<seg id="2315">Маған барша жақсылықты тілеген және мені тамаша қызметке қалдырып бара жатқанын айтқан менің бұрынғы қожайыным жөніне кетті.</seg>
<seg id="2316">Менің салқындығымды аңғарған патшайым фермер сарайдан шығып кеткен кезде мұның себептері жайында сұрады.</seg>
<seg id="2317">Бұл адамға мен, оның егінжайында кездейсоқ қолға түскен кезімде ешкімге зиянсыз байғұс жаратынды – менің басымды мылжалап тастамағаны үшін ғана қарыздар екенімді; ал патшалықтың жартысына дерлік мені көрсету арқылы тапқан табысын және мені сатқаны үшін қазір алған ақшаларын қоса есептесек, әлгі жақсылығы үшін мен фермерді артығымен жарылқағанымды; оның қолында болған кезімде менен он есе күшті хайуанның өзі шыдай алмайтын ауыр тірлікті бастан өткергенімді; ала таңнан түн қараңғысына дейін еріккендердің көңілін аулаумен тыным таппай жүріп, денсаулығымның бүлінгенін және фермер менің өмірімнің қыл үстінде тұрғанын қауіп етпесе, онда ұлы мәртебелінің әлгіндей арзан бағаға мені сатып ала алмасын ұлы мәртебелі патшайымға айтып берерлік батылдық таба алдым.</seg>
<seg id="2318">Алайда дәл қазір, осыншалықты ұлы да қайырымды патшайымның, табиғаттың сәнінің, ғалам махаббатының, өз бағыныштыларының көзқуанышының, жаратылыс фениксінің қанатының астында тұрғанымда, маған қандай да бір жамандықтан қорқудың өзі орайсыз, өйткені мен өзімнің бұрынғы қожайынымның қорқынышы еш негізсіз деп үміттенемін, себебі мен қазірдің өзінде ұлы мәртебелінің құдіретті әсерінің жебеуімен өзімнің рухани күштерімнің қайтадан қалпына келе бастағанын сезіп тұрмын.</seg>
<seg id="2319">Әлсін-әлсін мүдіріп, соншалықты жатық айтыла қоймаған сөздерімнің жалпы сұлбасы осындай болып шыққан еді.</seg>
<seg id="2320">Бұл сөзімнің соңғы бөлігі осы жақтың қалыпты машығында түзілді, ал оны маған үйреткен сарайға келер жолда бірнеше тіркестерді жаттатып, таныстырған Глюмдальклич еді.</seg>
<seg id="2321">Менің тіл игерудегі кемшіліктеріме кеңпейілділік танытқан патшайым осы бір кіштентай ғана жаратынды бойынан ақыл мен мағыналы ойлар таба алғанына тәнті еді.</seg>
<seg id="2322">Мені қолына алған ол сол сәтте өз кабинетінде отырған патшаға алып барды.</seg>
<seg id="2323">Тәкаппар да қатал ұлы мәртебелі билеуші маған дұрыстап қарап та тұрмастан, патшайымнан қашаннан бері сплекноктарға қызығушылығы оянғанын сұрады; сірә, ол патшайымның оң қолында етпеттей жатқан мені әлгі жануар екен деп қалса керек.</seg>
<seg id="2324">Әйтсе де, салиқалы ой, ақжарқын мінезге бай патшайым мені жазу үстелінің үстіне абайлап тұрғызды да, ұлы мәртебеліге өзімнің бастан кешкендерім жайлы әңгімелеп беруге бұйырды, мұны мен бірер сөзбен тындырдым.</seg>
<seg id="2325">Патша философиядан, әсіресе, математика бойынша өте жақсы білім алған, осы мемлекеттегі ең оқымысты адам болса да, менің сыртқы түрімді мұқият қарап өтіп, менің тік жүретінімді көрген соң, ол мені алғашында сағат тетіктерін пайдалана отырып, әлдебір өнертапқыш шебер жасаған бұрамалы ойыншық мүсін ретінде қабылдады (айта кеткен жөн, тетіктер құрастыру өнері бұл жақта таңғаларлық кемелдікке жеткен).</seg>
<seg id="2326">Дегенмен менің үнімді естіп, сөздерімнің жатық әрі мағыналы екенін аңғарған кезде өз таңданысын жасыра алмады.</seg>
<seg id="2327">Ол менің осы патшалыққа қалай келгенім жайындағы әңгімемнің бір де бір сөзіне сенбеді, өйткені ол бұл хикаяттардың бәрін Глюмдальклич пен оның әкесі ойластырып, мені жақсырақ бағаға өткізу үшін жаттап алуға мәжбүрлеген деп ұйғарды.</seg>
<seg id="2328">Сол себепті ол маған бірқатар сұрақтар қойып, оларына, ара-арасында шетелдік акцент, тілді жетік білмеуден және фермер отбасында жүргенімде бойымда қалыптасып кеткен, алайда сарайлықтардың жылтыратылған сөйлеу үлгісінде пайдалануға болмайтын, халықтық бірнеше қарабайыр қолданыстар кетіп қалғаны болмаса, жалпы, көңілге қонымды жауаптар алды.</seg>
<seg id="2329">Осы мемлекеттегі дәстүрге сәйкес, сарайда бір апталық кезекшілігін атқарып жүрген үш үлкен білімдарды өзіне шақыруға ұлы мәртебелі тапсырма берді.</seg>
<seg id="2330">Менің сыртқы тұрпатымды асқан ыждаһаттылықпен ұзақ зерттегеннен кейін, бұл мырзалар маған қатысты әр түрлі ұйғарым жасады.</seg>
<seg id="2331">Әйткенмен олардың үшеуі де мені “жаратылысына не жүйрік аяқ, не ағашқа өрмелеп кету яки жерден апан қазып алу машықтары тән болмағандықтан, өзін-өзі қорғау қабілетінен жұрдай, табиғаттың жібі түзу заңдарына сәйкеспей жаратылған әлдене” деп бірауыздан таныды.</seg>
<seg id="2332">Тістерімді мұқият зерттеген соң, олар менің ет қоректі хайуан екенімді мойындады; алайда олар төртаяқтылардың көбісінің менен күшті екенін, ал дала тышқаны мен басқа да сол сияқтылардың менен гөрі епті екенін ескерген кезде, менің өзіме тамақты қалай табатынымды түсіне алмай қойды; ұлу және сол іспетті жәндіктермен қоректенуім ықтималдығы да алға тартылды, әйтсе де, көптеген ғылыми негіздемелердің арқасында мұндай болжам тиянақ таппады.</seg>
<seg id="2333">Әлгі майталмандардың бірі менің тек қана эмбрион немесе шала жаратынды болуым мүмкіндігіне көбірек құлады.</seg>
<seg id="2334">Бірақ бұл пікірді теріске шығарған қалған екеуі менің мүшелерімнің толықтай жетіліп, аяқталғанын және менің едәуір ұзақ өмір сүріп үлгергенімді алға тартып, бұған дәлел ретінде өздері әлгінде ғана лупамен аударып-төңкеріп қарап шыққан сақал қылшықтары айқын айғақ болатынын айтты.</seg>
<seg id="2335">Менің түймедей бойыма балама табылмаса да, олар мені ергежейлі ретінде тануды жөн санамады; өйткені мысалға алынған осы мемлекеттегі ең кішкентай адам, патшайымның сүйкімді ергежейлісінің бойы отыз фут еді.</seg>
<seg id="2336">Ұзақ дау-дамайдан кейін олар бірегей қорытындыға келіп, мені, сөзбе-сөз аударғанда, “lusus naturae” (табиғат ойыны) дегенді білдіретін “рельплюм сколькатстан” басқа түк те емес деп түйді; бұл анықтама нағыз қазіргі еуропалық философия рухында шықты, өйткені мұны Аристотельдің ізін қуушылар өздерінің білімсіздігін бүркемелеу үшін ыждаһаттана пайдаланатын жабық себептерге күмәндана қарайтын еуропалық профессорлар қиындық атаулының таңғажайып шешімі және адамзат біліміндегі кереметтей ілгерілеушілікті айғақтаушы ретінде ойлап тапқан болатын.</seg>
<seg id="2337">Қорытындылаушы ұйғарым жасалғаннан кейін мен бір-екі ауыз сөз айтуға рұқсат сұрадым.</seg>
<seg id="2338">Патшаға жүзімді бұра тұрып, мен ұлы мәртебеліге өзімнің миллиондаған жандар тұратын елден келгенімді, ондағы еркектер мен әйелдердің бойлары менікіндей екенін, соған сәйкес, жан-жануарлар, ағаштар мен үйлер де кішірек көлемде болатынын, сол себепті мен де, бұл жақта ұлы мәртебелінің қарауындағылардың әрқайсысы қалай істей алатын болса, ол жақта өзімді өзім қорғауға және тамақ табуға қабілетті екенімді, осыған байланысты білімдар мырзалардың қисындарының бәрі дәйексіз екенін айттым.</seg>
<seg id="2339">Фермердің маған үйреткен сабақтарының мінсіздігін алға тартқан олар бұл сөзіме мысқыл күлкімен ғана жауап берді.</seg>
<seg id="2340">Осы бір білімдар ерлерге қарағанда, аңдампаз адам болғандықтан, патша бұларды жөндеріне жіберіп, фермердің соңынан кісі аттандырды, әбүйір болғанда, ол да қаладан әлі кетпеген екен.</seg>
<seg id="2341">Әуелі фермермен оңаша сөйлесіп, одан соң оны менімен және қызымен беттестірген ұлы мәртебелі біздің айтқандарымыздың бәрі шындыққа жанасымды деген ойға икемделе бастады.</seg>
<seg id="2342">Ол патшайымнан мені айрықша қамқорлыққа алуын өтінді және Глюмдальклич екеуіміздің бірімізге біріміз етене бауыр басып қалғанымызды аңдағандықтан, оны менің жанымда қалдыруға келісім берді.</seg>
<seg id="2343">Қызға сарай жанынан арнайы бөлме бөлінді; оның тәрбиесімен айналысуға міндетті тәрбиеші, киіндіретін күтуші және басқа шаруаларымен айналысатын екі қызметші әйел тағайындалды, ал маған қатысты шаруаның бәрі түгелімен Глюмдалькличке жүктелді.</seg>
<seg id="2344">Сарайдың ағаш шеберіне патшайым маған жатынжай ретінде қызмет жасайтын қорап жасауға және оның үлгісін Глюмдальклич пен менен алуға бұйрық берді.</seg>
<seg id="2345">Бұл ағаш шебері нағыз ісмер екен, мен көрсеткен үлгі бойынша, үш аптаның ішінде ұзындығы он алты фут, ал ені мен биіктігі он екі футтан болатын, терезелері ашылып-жабылатын, есіктер мен екі шкафы бар, тура Лондондағы жатынжайларда аумайтын ағаш бөлме құрастырып шықты.</seg>
<seg id="2346">Төбе ретінде пайдаланылатын тақтай топсаларға бекітіліп, жатын бөлмеге кереует қою үшін жоғары- төмен қозғалатын еді, сондай-ақ патшайымның әрлеушісі бөлме ішін сәндеп шықты.</seg>
<seg id="2347">Ұсақ-түйектер әзірлеудегі ісмерлігімен аты шыққан тағы бір шебер піл сүйегіне ұқсас әлдебір ерекше материалдан маған қос қанаты мен арқалығы бар екі орынтақ, екі үстел және заттар салынатын комод жасап берді.</seg>
<seg id="2348">Тасымалдаушылардың аңдаусыздығынан болып қалуы ықтимал кездейсоқ қауіптердің алдын алу үшін және күймемен жүрген кездердегі шайқалуды азайту үшін бөлменің барлық қабырғасы, төбесі мен едені киізбен қапталды.</seg>
<seg id="2349">Өз бөлмеме атжалмандар мен тышқандардың енуіне сақтану үшін мен есікке құлып орнатуын өтіндім.</seg>
<seg id="2350">Бірнеше рет өлшеп-пішіп әуреленгеннен кейін, шебер бұл жақтағылар бұрын-соңды көрмеген ең кішкентай құлыпты жасап шықты, ал мұнысы Англиядағы бір мырзаның үйінің қақпасынан өзім көрген ең үлкен құлыппен бірдей еді.</seg>
<seg id="2351">Глюмдальклич жоғалтып алмауы үшін, кілті мен ұдайы өз қалтамда ұстадым.</seg>
<seg id="2352">Патшайым осы жақтан табылатын ең жұқа жібек матадан маған арнап сырт киім тігуге бұйрық берді; соның өзінде де, әлгі мата ағылшын жамылғысынан қалың болып шығып, етім үйренгенше мені бірталай мазалады.</seg>
<seg id="2353">Жергілікті сәнмен тігіліп, жартылай парсы, жартылай қытай үлгісін еске салатын бұл киім өте қарапайым әрі қонымды болып шықты.</seg>
<seg id="2354">Менің қасында болғанымды ұнататын патшайым еш уақытта менсіз ас ішпейтін.</seg>
<seg id="2355">Ұлы мәртебелі патшайымның үстелінің үстіне, оның сол жақ шынтағының жанына менің үстелім мен орындығымды қоятын.</seg>
<seg id="2356">Глюмдальклич менің жанымдағы орындықта тұрып, мені қадағалап, жан-жағымды реттестіреді.</seg>
<seg id="2357">Менде кесе-аяқ, тәрелке, тағы басқа да ыдыстардан тұратын күміс сервиз жинағы болды; патшайымның ыдысымен салыстырғанда, бұлар Лондондағы ойыншықтар дүкенінен өзім талай рет көруге тура келген балалардың қуыршақ ыдыстары сияқты еді.</seg>
<seg id="2358">Дастарқан басында патшайымнан басқа, оның екі ханшайым қызы тамақтанатын; олардың үлкенінің жасы он алтыда, ал кенжесі он үш жыл бір айға толған болатын.</seg>
<seg id="2359">Ұлы мәртебелі патшайым бір кесек сиыр етін менің ыдысыма салып беруді әдетке айналдырған еді, оны өзім кесіп алатынмын; менің тамақтанғаным мен кішкентай-кішкентай тамақтарымның түріне қарап, ол үлкен рахат табатын.</seg>
<seg id="2360">Ол үлкендігі біздің күркетауықтың қанатынан он есе артық торғайдың қанатын сүйегімен қоса мүжіп, жей салатын және әрқайсысы он екі пенни болатын біздің екі таба нанымыздай нан кесегін тістеп үзетін.</seg>
<seg id="2361">Ол бір толғағанда, біздің бөшкедей болатын алтын тостақты сарқып беретін.</seg>
<seg id="2362">Оның ас пышағы біздің шалғыны сабымен қоса есептегеннен екі есе ұзын.</seg>
<seg id="2363">Қасықтары мен шанышқылары да осылармен жарасымды өлшемде болатын.</seg>
<seg id="2364">Әлі есімде, бірде Глюмдальклич мені асханада қатарласа тізілген осындай он яки он екі алып пышақ пен шанышқыны көрсетуге апарған еді, өз басым бұдан қорқынышты нәрсені ешқашан көрмегенім анық.</seg>
<seg id="2365">Қалыпты дәстүр бойынша, әр сәрсенбі сайын (бұрынырақта айтқанымдай, бұл күн – олардың жексенбісі), патша, патшайым және олардың балалары ұлы мәртебелі ағзамның бөлмесінде түстенетін, ал бұл кезде мен олардың сүйіктісіне айналған едім.</seg>
<seg id="2366">Бұл патша менімен рахаттана әңгімелесіп, еуропалық әдет-ғұрып, дін, заңдар, басқару ісі және ғылым жайында сұрастыратын да, осылардың бәрі жайында мен оған барынша тиянақты есеп беретінмін.</seg>
<seg id="2367">Патшаның ойы мейлінше анықтығымен, ал пікірлері дәлдігімен ерекшеленетін және ол менің айтқандарыма қатысты аса парасатты тұжырымдары мен аңғарғандарын ортаға салатын.</seg>
<seg id="2368">Дегенмен шындықты айту абзал, бірде өзімнің сүйікті отаным, біздегі сауда-саттық, құрлық пен теңіздегі соғыстар, діни жіктелу мен саяси партиялар төңірегінде көсіліп кетсем керек, тәрбиесі сіңіріп тастаған сенімнің әсері болар, патша шыдамай кетті де, мені оң алақанына салып, сол алақанымен сипалай тұрып, қарқылдаған күлкі үстінде: “Сен кімсің, вигсің бе, торисің бе?”– деп сұрады. Содан соң, ұзындығы ағылшынның “Құдіретті Әмірші” кемесінің грот- мачтасындай әппақ таяғын ұстап, қасында тұрған бірінші министрге мойын бұрды да, мына мен тәрізді титімдей жәндіктер де бойларына дарыта алатын адамзат құдіретінің түкке тұрғысыздығына қынжылды.</seg>
<seg id="2369">Ол осы сыңайда жалғастыра берді, ал менің жүзіме ашу-ыза бояуы шапты, өзімнің дегдар отаным, өнер мен қару-жарақтың әміршісі, Францияның шыпыртқысы, Еуропаның аралық соты, ғаламдағы ізгіліктің, таупық- шылдықтың, ар мен ақиқаттың, мақтаныш пен қызғаныштың қайнар көзі жайындағы мынадай жағымсыз пікірді естіген кезде менің зығырданым қайнады.</seg>
<seg id="2370">Бірақ көрген жәбіріме кек сақтайтындай жағдай менде болмағандықтан, оның үстіне, кейінірек кеңінен толғап ойланған соң, мен мұның жәбірлеу екеніне де күмәндана бастадым.</seg>
<seg id="2371">Шынында да, бірнеше ай бойында осы адамдардың сыртқы тұрпаты мен әңгімелеріне етім үйреніп, көзіме іліккен нәрселердің бәрі тұрғылықты жұрттың тұрқына лайықтала жаратылғанын түсінген соң, менің бойымда осыншама алып өлшемдегі дүниелерді алғаш көргенде пайда болатын қорқыныш біртіндеп сейіліп, мен өзімді салтанатқа арналған сәнді киімдерін киініп, маңғаздана адымдап, бас изесіп, мәнсіз әңгімелерін айтысып, өздеріне тиесілі рөлдерін барынша сыпайылана, барынша әдептілікпен орындап жүрген ағылшын лордтары мен ледилерінің ортасында жүргендей сезіне бастадым; шынымды айтсам, маған қарап тұрып, рахат сезімге бөленген патша мен оның нөкерлері сияқты, бұлардың тірлігіне қарап тұрып, менің де айызым қанғанша күлгім келді.</seg>
<seg id="2372">Мені алақанына салып алған патшайым екеуміз де бастан-аяқ көрінетін айнаға жақындаған кезде, мен өзіме өзімнің күлкім келгенін жасыра алмадым; өйткені айнада көрінген кереғарлықтан күлкілі ештеңе жоқ еді; соның әсерінен болар, менің санамда менің өзім шынайы бойымнан әлденеше есеге кішірейіп кеткендей қияли көрініс пайда болды.</seg>
<seg id="2373">Патшайымның ергежейлісінен артық менің жүйкеме тиіп, жәбірлеген ешкім жоқ еді.</seg>
<seg id="2374">Бірде, түскі ас кезінде менің әлдебір ескертпем әлгі қаскүнем күшіктің жанына батып кетіп, ұлы мәртебелі патшайымның орынтағының шынтаққойғышына секіріп шыққан ол өз үстелімде жайбарақат отырған мені белімнен сығымдай ұстады да, кілегей толы күміс тостаққа тастап жіберіп, өзі безілдей қашты.</seg>
<seg id="2375">Егер өзім жақсы жүзгіш болмағанымда, кілегейге баспен сүңгіген менің жағдайым өте-мөте қиын болар еді, өйткені дәл сол сәтте Глюмдальклич бөлменің басқа бір түкпірінде болатын, ал патшайымның зәресі ұшқаны сонша, маған қолұшын беру оның миына да кіріп шықпады.</seg>
<seg id="2376">Дегенмен көп ұзамай көмекке келіп үлгерген күтуші әйел бұл екі арада кілегейдің екі пинтасын жұтып үлгерген мені тостақтан суырып алды.</seg>
<seg id="2377">Мені төсекке жатқызды; бағыма орай, бәленің бәрі сырт киімнің бүлінуімен ғана тынып, оны лақтырып жіберуге тура келді.</seg>
<seg id="2378">Ергежейліні оңдырмай шықпыртып қана қоймай, оның үстіне, өзінің кесірінен мен малшынып шыққан кілегей толы тостақты ішіп тауысуға мәжбүрледі.</seg>
<seg id="2379">Осының алдында да ол мені дөрекі қылжаққа айналдырып, онысы бір сәт патшайымды күлкіге кенелткенімен, іле-шала оны ашуға да булықтырған болатын; сол жолы менің адамшылығым ара түспегенде, патшайым оны дереу қуып шыққан болар еді.</seg>
<seg id="2380">Ас кезінде әрдайым мені қадағалап тұратын Глюмдалькличтің әлденеге шығып кеткен сәтін пайдалана қойған ергежейлі оның орындығына секіріп мінді де, мені қос қолдап ұстап алып, аяқтарымды біріне бірін жапсырып апарып, босаған сүйекке белімнен төмен тығып жіберді, мен өте күлкілі мүсін іспеттеніп, бірталай тұрып қалдым.</seg>
<seg id="2381">Айғайлауды өзімнің қадір- қасиетіме лайықсыз деп есептегендіктен, маған жасалған мынадай сотқарлықты әлдебіреу аңғарғанша, шамамен, минуттан астам уақыт кетсе керек.</seg>
<seg id="2382">Сарайда ыстық тамақ өте сирек ұсынылады, осы жағдайдың арқасында ғана менің аяғым күюден аман қалды, әйтсе де, менің шұлықтарым мен іш киімдерімнің жайы адам шошырлық еді.</seg>
<seg id="2383">Ергежейліні шықпыртып салды, дегенмен менің ара түсуімнің арқасында жазалау ісі осымен шектелді.</seg>
<seg id="2384">Патшайым менің қорқақтығымды жиі күлкіге айналдырып, менен: “Отандастарыңның бәрі осындай қорқақ па?”– деп сұрайтын.</seg>
<seg id="2385">Патшайымның бұл әжуасына төмендегі жағдай себеп болып еді. Жазда бұл жақта шыбын көп болады; үлкендігі данстебл торғайындай болатын осы бір қарғыс атқыр жәндіктер түскі ас үстінде мені айнала толассыз ызыңдай ұшып, маған бір сәт тыным таптырмайтын.</seg>
<seg id="2386">Кейде олар менің тамағыма қонып, оның үстіне өздерінің сұмпайы экскременттерін немесе жұмыртқаларын қалдырып кететін; менің көзіме бадырая көрінетін осының бәрі жергілікті жандардың назарына еш ілікпейтін; өйткені олардың бадырайған дәу көздері, кішкентай нәрсеге келгенде, менікіндей қырағы емес еді.</seg>
<seg id="2387">Кей-кейде шыбындар менің мұрныма немесе маңдайыма қонып, жиіркенішті иістерін мүңкіте, қаным шыққанша шағатын; оның үстіне, мен бұлардың аяқтарынан әлгі бір жабысқақ бірдеңенің, натуралистердің сөздеріне сенсек, бұл жәндіктердің төбені бойлай емін-еркін қыдыруына мүмкіндік беретін нәрсенің іздерін де көретінмін.</seg>
<seg id="2388">Маған осы бір жексұрын мақлұқаттардан қорғану үлкен әбігер еді, бұлар менің бетіме қонған кезде, еріксіз селк ететінмін.</seg>
<seg id="2389">Ергежейлінің сүйікті ермегі, біздің оқушылардың жасайтыны сияқты, бірнеше шыбынды уысына жинап алып, оларды абайсыз отырған менің мұрнымның астына жіберіп қалу, сөйтіп, мені шошыту және патшайымды күлдіру болатын.</seg>
<seg id="2390">Мұндай жағдайларда менің жалғыз қорғанышым пышақ еді, мен онымен өзіме қарай ұшып келе жатқан шыбындарды қақ айырып түсіретінмін және сондай сәттердегі менің ептілігіме бәрі тәнті болатын.</seg>
<seg id="2391">Әлі есімде, ауа райы жақсы болған күндері жасайтын дағдысы бойынша, бір күні таңертең Глюмдальклич маған таза ауамен тыныстауға мүмкіндік туғызу үшін менің жәшігімді терезенің алдына қойды (біз өзіміз Англияда құсы бар торды терезенің сыртындағы шегеге іліп қоятынымыз сияқты, жәшікті терезе сыртындағы шегеге ілуге мен ешқашан келіспейтінмін).</seg>
<seg id="2392">Менің пирогымды иемденіп алған бірі оны ту- талақай шашып тастаса, енді біреулері ызыңымен құлағымды тұндырып, бізгектерімен зәремді ұшыра, басымды айнала ұша бастады.</seg>
<seg id="2393">Соған қарамастан, қанжарымды қынаптан суырып алып, оларға ауада шабуыл жасауға батылым жетті.</seg>
<seg id="2394">Төртеуін өлтірдім, қалғандары ұшып кетті, бұдан соң мен де терезені жауып алдым.</seg>
<seg id="2395">Әлгі жәндіктердің үлкендігі құрдай болатын.</seg>
<seg id="2396">Бұл бізгектердің төртеуін де мен мұқият сақтап, кейіннен өзге де сирек ұшырасатын заттармен бірге Еуропаның көптеген бөліктерінде көрсетіп шықтым; Англияға оралған соң, үшеуін Грешем- колледжге тапсырдым да, біреуін өзімде қалдырдым. Елді сипаттау.</seg>
<seg id="2397">Автордың географиялық карталарды түзетуге қатысты ұсынысы.</seg>
<seg id="2398">Патша сарайы және астана туралы бірер сөз.</seg>
<seg id="2399">Автордың саяхаттау тәсілі.</seg>
<seg id="2400">Басты ғибадатхананы сипаттау.</seg>
<seg id="2401">Енді мен оқырманға елдің, тым болмаса, патшалық астанасы Лорбрульгруд төңірегіндегі екі миль шамасындағы аумақтың өзім шарлап өткен тұстарын сипаттап бермекпін.</seg>
<seg id="2402">Мені қасынан қалдырмайтын патшайым сапарға шыққан патшаны шығарып салғанның өзінде, астанадан алысқа ұзамайтын; сол маңда аялдап, әдетінше, ұлы мәртебелінің мемлекет шекараларынан оралуын күтетін.</seg>
<seg id="2403">Бұл әміршінің иелігіндегі жердің ұзындығы алты мың мильге, ал ені үштен бес мың мильге дейін созылады.</seg>
<seg id="2404">Сипатталып отырған патшалық солтүстік-шығысында биіктігі отыз мильге дейінгі тау жоталарымен тұйықталатын түбек; құзарларын жанартаулар қыздырған бұл жоталардан асып өту мүлдем мүмкін емес.</seg>
<seg id="2405">Түбектің қалған үш жағы мұхитпен қоршалған.</seg>
<seg id="2406">Бүкіл патшалық бойынша бірде-бір теңіз айлағы жоқ және өзендердің теңізге құяр тұстарының бәрі құзар жартастармен қымтай жабылып, теңіз толқындары еліре буырқанып жататындықтан, бұл жаққа ең жеңіл қайықпен беттеуге де ешкімнің жүрегі дауаламайды; осылайша, бұл адамдардың өзге дүниемен байланысар жолы кесілген.</seg>
<seg id="2407">Әйтсе де, олардың ірі өзендері кемелерге толы және сан алуан балықтарға бай; бұлар теңіз балықтарын аса сирек аулайды, себебі олардың үлкендігі Еуропа балықтарындай ғана болғандықтан, бұлар үшін тым майда саналады.</seg>
<seg id="2408">Айтпақшы, кей-кейде жергілікті жұрт киттерді де аулайды, оларды жартастарға қамалап ұстаған соң, қараша қауым бұларды дәмді тамаққа айналдырудан бас тарта қоймайды.</seg>
<seg id="2409">Бұл жақтан мен бір адам иығына салып, көтеріп әкете алмайтын киттерді де көрдім. Кей кездерді бұларды қызықтау үшін, себетке салып, Лорбрульгрудке жеткізеді.</seg>
<seg id="2410">Елу бір үлкен қала, дуалдармен қоршауға алынған жүзге жуық қамал және өте көп ауылдардан тұратын бұл елдің жұрты тығыз орналасқан.</seg>
<seg id="2411">Оқырманның қызығушылығын қанағаттандыру үшін Лорбрульгрудті сипаттасақ та жетер.</seg>
<seg id="2412">Бұл қала өзін теңдей екіге бөліп жатқан өзеннің қос қанатында орналасқан.</seg>
<seg id="2413">Мұнда сексен мыңнан астам үй мен алты жүз мыңға жуық тұрғын бар.</seg>
<seg id="2414">Оның ұзындығы үш глонглюнгке (ағылшынның елу төрт милі шамасын құрайды), ал көлденеңі екі глонглюнгке созылып жатыр.</seg>
<seg id="2415">Айналасы жеті миль аумақты алатын құрылыстар үйіндісіне ұқсайтын патша сарайын түп-түзу түзілген ғимараттардан тұрады деуге келмейді; әдетте, негізгі бөлмелерінің биіктігі екі жүз қырық фут, ал ені мен ұзындығы қажетінше болады.</seg>
<seg id="2416">Глюмдальклич пен маған күйме берілді, бұл күймемен ол тәрбиеші әйелмен бірге қаланы аралауға немесе сауда жасауға жиі баратын.</seg>
<seg id="2417">Менің ойымша, біздің күймеміз Вестминстер-Холлдай биік бола қоймаса да, үлкендігі сол шамалас сияқты; әйтсе де, мен өз баламамның дәлдігіне кепілдік ете алмаймын.</seg>
<seg id="2418">Бірде тәрбиеші әйел делбешіге дүкен маңында тоқтауға бұйырды; осы сәтті пайдаланып, күйменің жан-жағына жарлы-жақыбайлар толып кетті, сол кезде менің мұндайға үйренбеген еуропалық көзім қорқынышты көріністі шалып қалды.</seg>
<seg id="2419">Бұлардың арасында қатерлі ісікке шалынған әйел тұр еді; оның жан шошырлықтай ісініп кеткен төсіндегі кейбір жаралардың үлкендігі сонша, кейбіреуі менің өзімді де толықтай жасырып қала алатын еді.</seg>
<seg id="2420">Келесі бейшараның мойнында үлкендігі жүннің бес теңіндей болатын алқым жарасы салбырап тұрса, үшінші біреуі әрқайсысының биіктігі жиырма футтық ағаш аяқтарға мініп тұрды.</seg>
<seg id="2421">Мұның бәрінен де жиіркеніштісі, олардың киімдерінде өріп жүрген биттерді көру болды.</seg>
<seg id="2422">Мен бұл сұмпайылардың сирақтарын еуропалық биттерге микроскоппен қарағаннан да анық аңғарып, шошқалар сияқты түртінектеп жүрген бұлардың тұмсықтарын да ап-анық көрдім.</seg>
<seg id="2423">Мен дәл мынадай хайуандарды өз өмірімде бірінші рет кезіктірдім, әйтсе де, оташылық құрал-жабдықтарым (өкінішке орай, оларым кемеде қалып еді) жанымда болғанда, бұлардың жиіркенішті түрлері жүрегімді айнытқанына қарамастан, олардың біріне анатомиялық зерттеулер жасаудан еш қашпас едім.</seg>
<seg id="2424">Ішіне мені салып алып, көтеріп жүретін әдеттегі үлкен қорап Глюмдалькличтің тізесіне қоюға тым үлкен болып, әрі күйме ішінде қолайсыздық туғызатындықтан, патшайым ұзындығы мен ені он екі футтай, биіктігі он футтай болатын, жол жүруге арналған тағы бір кішірек қорапқа тапсырыс берді.</seg>
<seg id="2425">Бұл қорапты да баяғы шебер менің үлгім бойынша жасады; толығымен шаршы пішіндес келген оның үш қабырғасында бір-бірден терезе болды да, ұзақ сапарлар кезінде түрлі кездейсоқтықтардан сақтану үшін әр терезе сыртқы жағынан темір сымдармен құрсауланды.</seg>
<seg id="2426">Төртінші, бітеу қабырғаға мықты-мықты екі құлақша бекітілді; жолшыбай мен ат үстінде жүруді қаласам, мені өзімен бірге алып жүретін адам бұл құлақшаларға былғары белбеуін сұғып жіберіп, қорапты беліне байлап алатын.</seg>
<seg id="2427">Патша мен патшайымның сапарлары кезінде оларға ілесе қалсам да, бақшаны аралауға немесе сарай бикелері мен министрлерге қонаққа барар болсам да, бұл шаруа, Глюмдальклич алда-жалда өзін жағдайсыз сезініп қалса, әрдайым мен сенім арта алатын адал әрі тәжірибелі қызметшілердің біріне ғана жүктелетін айта кетейін, мен аса жоғары лауазымды жандармен тез таныстым да, олар маған ыстық ықыластарын сездіруге құмарта бастады, әрине, мұнда менің жеке басымның қасиеттерінен гөрі, ұлы мәртебелілердің маған мейір танытуының ықпалы мол екені анық еді.</seg>
<seg id="2428">Сапар кезінде мен күйме ішінде отырудан жалықсам, онда ат үстіндегі қызметші менің қорабымды өзіне таңып алып, оны өз алдындағы жастыққа қоятын.</seg>
<seg id="2429">Менің қорабымда төбеге ілінген аспалы жорық төсегі және аттың яки күйменің қозғалысы кезінде шайқалақтап, құлап кетпеу үшін еденге бұрап бекітілген екі орындық пен үстел болатын.</seg>
<seg id="2430">Әрине, кей тұстарда оқыс соғып қалатыны болса да, әлгіндей жүріс-тұрыстар мені, теңіздегі қозғалыстарға баяғыда-ақ көндігіп үлгерген адамды, қатты алаңдата қоймайтын.</seg>
<seg id="2431">Қаланы аралауға зауқым соққан кездің бәрінде де мен өзімнің жол бөлмеме кіретінмін де, Глюмдальклич ашық зембіл-күймеге отырып, оны өз тізесіне алатын; осы елдің дәстүріне сәйкес, бізді патшайымның екі нөкері бастаған төрт адам көтеріп жүретін. Мен жайында әбден құлақтары қаныққан халық зембіл-күйменің төңірегінде топырласып кететін: сол кезде қызық көрушілер жақсылап қарап алу үшін, қыз зембіл көтерушілерге тоқтауға бұйырып, мені қолына алатын.</seg>
<seg id="2432">Басты ғибадатхана мен оның патшалықтағы ең биік құрылысқа баланатын мұнарасын аралауға менің көңілім қатты ауды.</seg>
<seg id="2433">Не керек, менің өбектеушім бір күні ол жаққа да апарды.</seg>
<seg id="2434">Олардың алдында өзімнің молынан қарыздар екенімді айтудан ғұмыр бойы жалықпайтын жұртты төмендеткім келмейтіндіктен, әлгі мұнараның биіктігіндегі кемістіктің орнын оның әсемдігі мен мықтылығы молынан толтырып жіберетінін айтуға міндеттімін.</seg>
<seg id="2435">Мен бір мүсіннің қоқыс үйіндісінде домалап жатқан сынық шынашағын өлшеп көріп, мұның ұзындығы төрт фут бір дюймге тең екенін анықтадым.</seg>
<seg id="2436">Өзінің жасындағы өзге балалар сияқты, кәкір-шүкір жинауды өте ұнататын Глюмдальклич әлгі сынықты орамалына орап, қалтасына салып алды.</seg>
<seg id="2437">Патшаның ас үйі – биіктігі алты жүз футтай болатын, шын мәнінде, керемет күмбезді құрылыс.</seg>
<seg id="2438">Негізгі пеш Англияға оралғаннан кейін өзім әдейілеп өлшеп шыққан қасиетті Павел соборының күмбезінен он қадам кіші.</seg>
<seg id="2439">Егер мен оттықтарды, таңғажайып құмыралар мен қазандарды, істіктерде үйітілген ұшаларды тағы басқа да нәрселерді тәптіштей бастасам, жұрттың маған сенуі қиын болады-ау деп ойлаймын; әсіресе, қатал сыншылардың мені барлық саяхатшылар сияқты ептеп тұздықтап жіберді деп ойлары анық.</seg>
<seg id="2440">Осындай кінәлаудан аулақ болуды қалай тұрсам да, енді бір жағынан, бұған қарама- қарсы қиындыққа кезігуден де қорқамын, өйткені алда-жалда бұл трактат бробдингнег (Бробдингнег – осы патшалықтың атауы) тіліне аударылып, оларға жете қалса, патша мен оның қол астындағы жұрт алдында олардың елдері туралы кішірейте көрсетілген жалған түсінік беріп, көңілдеріне реніш алып қалуларына да жол бергім келмейді.</seg>
<seg id="2441">Ұлы мәртебелінің атқорасында алты жүзден артық жылқы аса сирек ұсталады.</seg>
<seg id="2442">Салтанатты сапарлар барысында патшаға алты жүз адамнан тұратын салт аттылар жасағы ілеседі, менің ойымша, бұдан асар тап-тұйнақтай көрініс болмас, дегенмен кейінірек әңгімелеудің орайы келетін, оның соғыс күштерінің жауынгерлік жағдайдағы көрінісінің жөні бір бөлек.V тарау</seg>
<seg id="2443">Автордың әрқилы хикаялары.</seg>
<seg id="2444">Қылмыскерді жазалау.</seg>
<seg id="2445">Автор өзінің теңізде жүзу өнерін көрсетеді.</seg>
<seg id="2446">Бойымның кішкентайлығынан бастан кешкен және оқырманға әңгімелеп беруді құп көріп отырған неше түрлі күлкілі де өкінішті жайттар болмаса, бұл елдегі өмірім мүмкіндігінше бақытты болды.</seg>
<seg id="2447">Глюмдальклич мені кішкентай қораппен сарай бақшасына жиі апаратын және кей кездері одан шығарып алып, қолында ұстайтын немесе қыдырып келуім үшін жерге жіберетін.</seg>
<seg id="2448">Әлі есімде, ергежейлі сарайда тұрып жатқан күндердің бірінде ол да бізге ілесіп бақшаға барды.</seg>
<seg id="2449">Есе қайыруды діттеген зұлым сайқымазақ алма ағаштарының бірінің астынан өте бергенімде, оны дәл менің басымның үстінен сілкілеп қалып, әрқайсысының үлкендігі Бристоль бөшкесіндей болатын он шақты алма менің жан-жағымнан сау ете қалды, бұлардың біреуі бұғып қалған менің арқама тиіп, тәлтіректетіп жіберді де, етпетімнен сұладым; дегенмен жарақаттанбадым және мен өтінгендіктен, ергежейлі де жазаланбады, қалай десек те, сотқарлыққа ұрынған өзім едім.</seg>
<seg id="2450">Енді бірде Глюмдальклич мені жайқалған көгалда жалғыз қалдырып, күтуші әйелмен бірге бір жаққа кеткен еді.</seg>
<seg id="2451">Сол аралықта кереметтей жойқын бұршақ жауып, мені ұшырып түсірді де, үлкендігі теннис добындай алып бұршақтар жерде домалап жатқан менің тұла бойымды оңдырмай соққылай бастады.</seg>
<seg id="2452">Бұл орайда таңғаларлық та ештеңе жоқ, өйткені бұл жақтың табиғаты құбылыс атаулының бәрінде тиісті сәйкестікті сақтайды, сондықтан мұндағы бұршақтың әрқайсысы біздің Еуропадағыдан мың сегіз жүз есеге жуық үлкен, өйткені бұл жақтың бұршағын қызық көріп, таразыға тартып және ендей өлшеп көрген өз тәжірибемнің негізінде бұған көзім анық жеткен.</seg>
<seg id="2453">Дәл осы бақшада менің басымнан әлгіден де қатерлірек тағы бір оқиға өткен.</seg>
<seg id="2454">Ол бірер сәтке ұзап кеткен дәл осы аралықта бағбандардың бірінің әппақ спаниелі ойда-жоқта бақшаға кіріп кетіп, мен жатқан төңіректе жүгіріп жүрген.</seg>
<seg id="2455">Бағыма орай, бұл иттің мүлтіксіз үйретілгені сонша, ол мені тісімен көтеріп жүргенде, денеме жарақат түсірмек түгілі, жейдемде де із қалдырмады.</seg>
<seg id="2456">Мені жақсы танитын әрі маған ілтипатпен қарайтын байғұс бағбанның иманы қасым болды.</seg>
<seg id="2457">Аз-кем уақыттан соң мен өзіме-өзім келдім де, бағбан мені өбектеушіме аман- сау күйімде жеткізді; бұл екі арада қайтып оралған ол қойған жерінен мені таба алмай, айғайына жауап ала алмай, зәресі ұшып тұр екен.</seg>
<seg id="2458">Итіне бола бағбан одан ауыр-ауыр сөздер естіді.</seg>
<seg id="2459">Дегенмен біз бұл жайлы тіс жармадық, ол патшайымның кәрінен қорыққандықтан үндемесе, мен, шынымды айтсам, бұл оқиғада өзім де кісі қызығарлықтай күйде болмаған- дықтан, хикаяның сарайға таралғанын қаламадым.</seg>
<seg id="2460">Осы оқиғадан кейін Глюмдальклич үйден шыққан кездері мені бір минут та көзден таса қылмауға берік бекінді.</seg>
<seg id="2461">Осындай шешімнен өзім де іштей қорқып жүргендіктен, мен одан қасымда ол болмай қалған кездері бастан өткерген елеусіздеу оқиғаларымның кейбірін жасырып қалдым.</seg>
<seg id="2462">Бірде бақшаның үстінде қалықтап жүрген кезқұйрық маған қарай оқыс құлдилады; егер сол сәтте мен қанжарымды суырып алып, әлгіден қорғана жүріп, қалың ағаш арасына жасырынып үлгермегенімде, ол мені тырнағымен көтеріп әкетері анық еді.</seg>
<seg id="2463">Енді бірде, көртышқан үйіп тастаған үйіндіге өрмелеп жүріп, оның топырақ шығарған тесігіне мойныма дейін кіріп кеттім; сол жолы жейдемнің қалай былғанғанын түсіндіру үшін қайдағы бір аңызды ойлап тауып едім, оны айтпай-ақ қояйын.</seg>
<seg id="2464">Дәл осылай, бірде қайран Англиямды ойға ала, жалғыз қыдырып келе жатқанымда ұлудың қабыршағына соғылып, оң аяғымның тізесін сындырған едім.</seg>
<seg id="2465">Ең кішкентай құстардың өзі бұл маңайда өздерінен басқа ешкім жоқтай, дәл қастарында жүрген мені еш елеместен, менен бірер ярд жерлерде құрт-құмырсқа, шыбын-шіркейлерін тіміскілене іздеп, жайбарақат секектеп жүре беретін осынау оңаша серуендер кезінде басымнан кешкендерім рахат па, қорлық па, анық айта алмаймын.</seg>
<seg id="2466">Әлі есімде, бірде барылдақ торғайдың басынғаны сонша, маған Глюмдальклич таңғы асқа берген тәтті нанның кесегін қолымнан тұмсығымен жұлып әкеткен.</seg>
<seg id="2467">Алда-жалда мен әлдебір құсты ұстап алмақ болсам, ол еш сескенбестен жалт бұрылып, саусақтарымды тістеуге ұмтылатын да, одан кейін дәнеңе болмағандай, құрт- құмырсқа, ұлуларын аулауын жалғастыра беретін.</seg>
<seg id="2468">Дегенмен бірде қолыма жуан таяқ алдым да, онымен шымшықты барлық күшіммен дәлдеп ұрғаным сонша, ол сол сәтте серейіп түсті; сол кезде мен оны мойнынан қос қолдап көтеріп алдым да, өбектеушіме мақтана жүгірдім.</seg>
<seg id="2469">Талықсып қалған құсым сол екі арада есін жиып, қанаттарымен басымды, денемді қатты-қатты соққылай бастағанда (мен оны қолымды соза ұстағандықтан, оның тырнақтары маған дари қоймаса да), мен оны жиырма шақты рет жіберіп қоя жаздадым.</seg>
<seg id="2470">Патшайымның бұйрығы бойынша, келесі күні әлгі шымшықты маған түскі асқа ұсынды.</seg>
<seg id="2471">Жадым жаңылмаса, ол маған біздің аққудан әлдеқайда ірі көрінді.</seg>
<seg id="2472">Фрёйлиндер Глюмдалькличті өз бөлмелеріне жиі шақырып, қызық көру үшін мені өзімен бірге ала келуін өтінетін де, мені айналдыра қарап, түртпектеп көретін.</seg>
<seg id="2473">Олар мені жиі шешіндіріп алып, тыржалаңаш күйімде өз төстеріне басатын, шынымды айтсам, бұлардың терілерінен аса бір жағымсыз иіс шығатындықтан, әлгі тірліктері маған өте қолайсыз тиетін.</seg>
<seg id="2474">Ақырында айтқым келетіні – олардың табиғи иістері олар күнделікті пайдаланатын және маған үнемі жағымсыз әсер ететін иісмайлардың иісінен гөрі ұнамдырақ.</seg>
<seg id="2475">Әлі есімде, бірде, аптап кезінде дене еңбегімен ұзақ айналысқаннан кейін, менің аса жақын лилипут достарымның бірі маған үстімнен шығатын ащы иіс туралы сөз қозғауға батылдық етіп еді, өз жынысымның көптеген өкілдері сияқты, менің де мұндай кемшіліктен қасірет шеге қоятыным шамалы еді, соған қарағанда, лилипуттың маған қатысты нәзік сезімталдығы менің мына алыптарға қатысты сезімталдығыммен шамалас болғандай.</seg>
<seg id="2476">Әйтсе де мен бұл тұрғыда денелерінің хош иісі ең кірпияз ағылшын ледиінің хош иісінен кем түспейтін өз жебеушім патшайым мен өз өбектеушім Глюмдалькличке тиісті құрметімді білдірмей тұра алмаймын.</seg>
<seg id="2477">Мен бұл фрёйлиндердің (өбектеушім мені бұларға әкелген кезде) маған ешқандай мәнсіз бірдеңе сияқты қарап, менің көзімше жасайтын әдепсіз қылықтарын әсіресе жақтыр- майтынмын.</seg>
<seg id="2478">Дәл осылайша, олар алдында өздері ішіп алған, кемінде екі бөшкедей сусындарын үш тоннадай сұйық сыятын ыдысқа менің көзімше сарылдата салудан да еш қысылмайтын.</seg>
<seg id="2479">Осы фрёйлиндердің ең әдемісі, он алты жасар еркетотай көңілді бойжеткен кей кездері мені өз емшегінің үстіне атқа мінгізгендей отырғызып қоятын және өз денесінің өзге жақтарына саяхат жасауға мәжбүрлейтін, әйтсе де, оқырман мені одан әрі тәптіштемеуге рұқсат етер.</seg>
<seg id="2480">Бұлардың бәрінің маған аса қолайсыз тиетіні сонша, мен осы бір қызбен ендігәрі кездеспеу үшін, Глюмдалькличтен бірдеңе ойластырып табуын өтінетінмін.</seg>
<seg id="2481">Бір күні менің өбектеушімнің қызметшісіне жиен болып келетін жас джентльмен бикештерді өлім жазасын қызықтауға шақырды.</seg>
<seg id="2482">Қылмыскер осы джентльменнің жақын досын өлтірген екен.</seg>
<seg id="2483">Тумысынан аса нәзік жаралған Глюмдалькличті бұған баруға әзер көндірді, ал менің жайыма келсек, мұндай сорақы қызықтарды жаным жарата қоймаса да, бұл жақтағы мұндай шаруаның айрықша бірдеңесі болуы мүмкіндігі менің бойымда оған қызығушылық оятып, еліктіріп кетті.</seg>
<seg id="2484">Қылмыскер әдейілеп жасалған эшафот үтіндегі орындыққа байланды да, оның басы ұзындығы қырық фут семсермен шабылды.</seg>
<seg id="2485">Тамырлардан көл-көсір атқылаған қанның аспанға атыла шапшығаны сонша, оның биіктігімен Версальдағы ең биік субұрқақтың өзі теңесе алмас еді; ал эшафоттың еденіне құлап түскен бастың жерді солқ еткізгені сонша, жазалау орнынан, ең аз дегенде, ағылшынның жарты миліндей тұста тұрсам да, шоршып кеттім.</seg>
<seg id="2486">Менің теңіздегі саяхаттарым жайынан өз әңгімелерім арқылы құлағы қанық патшайым менің уайымға берілгенімді аңдай қалса, орайы келер сәттердің бәрінде менің көңілімді аулауға ұмтылатын еді; бірде ол менен желкен мен ескекті қаншалықты басқара алатынымды сұрай келе, ескек есумен шұғылданудың маған пайдалы боларын аңдатты.</seg>
<seg id="2487">Мен бұлардың екеуін де жеткілікті меңгергенімді, өйткені мамандығым бойынша оташы немесе кеме дәрігері болсам да, сын сәттерде талай мәрте қарапайым теңізшінің міндеттерін атқаруға тура келгенін айттым.</seg>
<seg id="2488">Шынымды айтсам, мен патшайымның бұл ойын мына елде қалай іске асыруға боларын түсіне алмадым, себебі мұндағы ең кішкентай қайықтың өзі көлемі жағынан біздің бірінші санатты әскери кемемізбен қарайлас, екінші жағынан, басқарылуы менің күшіме лайықталған қайық бұл жақтағы өзен суларының бірде- біріндегі қысымға төтеп бере алмас еді.</seg>
<seg id="2489">Сол кезде ұлы мәртебелі патшайым, егер жұмысқа менің өзім басшылық етер болсам, қайықты оның ағаш шебері жасайтынын және бұл қайық жүзетін су айдынын жасауға өзі жарлық беретінін айтты.</seg>
<seg id="2490">Он саусағынан өнер тамған ағаш шебері менің нұсқауларыма сүйене отырып, еуропалықтардың сегізін емін-еркін көтеретін қуыршақтай қайықты бүкіл жабдығымен бірге он күннің ішінде жасап шықты.</seg>
<seg id="2491">Қайық әзір болған кезде мәз-мейрам болған патшайым оны патшаға көрсетуге алып барды.</seg>
<seg id="2492">Дегенмен патшайым бұдан басқа жобаны алдын- ала қамдап қойған екен.</seg>
<seg id="2493">Ол шеберге ұзындығы үш жүз, ені елу, тереңдігі сегіз фут болатын ағаш астау жасауға бұйрық берді.</seg>
<seg id="2494">Оның түбіне су ағызатын шүмек орнатылып, астаудағы су ескіре бастағанда екі қызметші оны жарты сағат ішінде жаңарта алатын.</seg>
<seg id="2495">Осы астауда мен өзімді сергіту үшін де, сондай-ақ патшайым мен оның фрёйлиндерінің көңілін көтеру үшін де ескек есумен жиі-жиі айналысатынмын.</seg>
<seg id="2496">Кей кездері мен желкен көтеретінмін, мұндай кездері менің шаруам желкенді басқарумен шектелетін, өйткені қажетті желді бикештер желпуіштерімен өндіретін, ал олар шаршай қалса, менің желкеніме қолбалалар ауыздарымен жел үрлейтін, бұл екі арада мен нағыз теңізші өнеріне салып, қайығымды біресе штирбортқа, біресе бакбортқа келтіре ойнақтайтынмын.</seg>
<seg id="2497">Серуен аяқталған соң Глюмдальклич қайықты өз бөлмесіне апарып, оны құрғату үшін шегеге іліп қоятын.</seg>
<seg id="2498">Осындай жаттығулардың бірінде болған бір оқиғаның бәсі менің өміріммен бағалана жаздады.</seg>
<seg id="2499">Үш күн сайын менің астауыма таза су толтырып тұруға міндетті қызметкер бір жолы ұқыпсыздыққа жол беріп, шелектегі сумен бірге дәу көлбақаның да құйылып кеткенін байқамай қалады.</seg>
<seg id="2500">Мені қайыққа отырғызып жатқанда жасырынып қалған бақа мұнда өзінің де отыруына болатын орын барын байқап, қайыққа жармасқан кезде, оны бір жаққа қарай қисайтып әкеткені сонша, қайық төңкеріліп кетпеу үшін, маған оның келесі жағын денемнің бар салмағымен басып жатуға тура келді.</seg>
<seg id="2501">Қайыққа мініп алған соң, бақа менің басымнан аса әрлі-бері секіріп, бет-аузым мен киімдерімді өзінің мүңкіген шырышымен былғауға көшті.</seg>
<seg id="2502">Оның орасан зор көлемі мен ебедейсіздігіне қарай тұрып, мен дүниеде бұдан асар сұрықсыз мақлұқат жоқ болар деп түйдім.</seg>
<seg id="2503">Дегенмен мұнымен есеп айырысуды өзіме қалдыруды Глюмдалькличтен сұрап алдым.</seg>
<seg id="2504">Ескекпен бірнеше рет төмпештеп өткен соң, мен әлгіні қайықтан секіре қашуға мәжбүрледім.</seg>
<seg id="2505">Бұл патшалықта менің басыма төнген қауіптердің ішіндегі ең қатерлісі патшаның асүй қызметшілерінің біріне тиесілі маймылдан шықты.</seg>
<seg id="2506">Шаруамен кетті ме, әлде қонаққа кетті ме, әйтеуір, Глюмдальклич мені өз бөлмесіне қамап кетті.</seg>
<seg id="2507">Ауа райы ыстық болғандықтан, бөлменің терезесі ашық тұрған; сол сияқты, іші кең де ыңғайлы жасалғандықтан, өзімнің көп уақытымды осында өткізуді ұнататын менің үлкен қорабымның есігі мен терезелері де ашық еді.</seg>
<seg id="2508">Мен үстел басында ойға шомып, жайбарақат отырғанмын, кенет әлдебірдеңенің Глюмдалькличтің бөлмесіне терезеден еніп, бұрыштан бұрышқа секіре бастағанын естідім.</seg>
<seg id="2509">Мен өз бөлмемнің, яғни қораптың түкпірдегі бұрышына жабыстым, алайда мұндағы дүниені тінти қараған маймылдың көзінен үрейім ұшқаны сонша, бірдеңені байыптаудан қалған менің миым оп-оңай шаруаға, кереуеттің астына тығылуға жетпеді.</seg>
<seg id="2510">Бұл екі арада бет-аузын қисаңдата, қиқулай жүріп, менің бөлмемді қарап өткен маймыл ақырында мені де көрді; сол сәтте ол есіктен қолын сұғып жіберді де, құбыжықтан құтылу үшін қолды-аяққа тұрмай бұрыштан- бұрышқа безілдеп жүрген маған тышқанмен ойнаған мысық сияқты тап беріп, шекпенімнің (жергілікті жібектен тігілген, өте қалың әрі берік дүние еді) етегінен ұстап алды да, сыртқа суырып шығарды.</seg>
<seg id="2511">Ол баланы емізуге қам қылған сүт анаға ұқсап, мені оң қолымен қыса ұстады; маймылдардың мысықты осылай ұстайтынын өзім де Еуропада талай қызықтап едім.</seg>
<seg id="2512">Шамасы, ол мені өз нәсілінің жас ұрпағына балады- ау деймін, өйткені бос алақанымен менің бет-аузымды қайта- қайта мейірлене сипай берді.</seg>
<seg id="2513">Осынау мейірлі сәтті ашылған есік сықыры бөліп жіберді; маймыл әлгінде ғана осы бөлмеге өзі кірген терезеге лып етіп секірді де, одан әрі бір қолымен мені қысып, ал бір қол, екі аяғымен суағар мұржа арқылы келесі ғимараттың үстіне өрмелеп кетті.</seg>
<seg id="2514">Маймыл мені әкетіп бара жатқан сәтте Глюмдалькличтің шыңғырған айғайын естіп қалдым.</seg>
<seg id="2515">Байғұс қыз естен тана жаздады; бүкіл сарай аяғынан тік тұрып, қызметшілер сатыларға жүгірісті; төбенің ең ұшар басына шығып алған маймылдың бір қолымен мені балаша бауырына алып, ал екіншісімен мойнына ілінген қабынан алынған тәтті-дәмдісін менің аузыма тықпалағанын, әлгі астан бас тартқан кездерімде мені төмпештеп алғанын сарайдағы жүздеген адам көрді.</seg>
<seg id="2516">Маймылды төбеден қуып түсірмек болған әлгілердің кейбіреуі тас лақтыра бастап еді, менің басымды жарып алудан қорыққан сарай полициясы бұған қатаң тыйым салды.</seg>
<seg id="2517">Сатылар қойылып, оның бойымен бірнеше адам көтеріліп, өзінің жан-жақтан қоршауға алынғанын көрген кезде маймыл өзінің үш аяқтап қаша алмасын аңғарды да, мені төбенің ұшар басында қалдырды да, өзі зып берді.</seg>
<seg id="2518">Желдің көтерілуінен, я болмаса, өзімнің басым айналып кетіп, төбенің ұшар басынан етекке қарай домалай ұшар сәтімді күтіп, жерден үш жүз ярд биікте мен қалдым; дегенмен сайыпқыран жігіттердің бірі, өз өбектеушімнің қызметшісі, төбеге өрмелеп шығып, мені шалбарының қалтасына салып алды да, аман-есен жерге түстік.</seg>
<seg id="2519">Маймылдың аузыма тықпалаған көр-жерінің кесірінен тұншығып қала жаздадым; әйтсе де өзімнің сүйкімді өбектеушім әлгінің бәрін кішкентай инемен тартып шығарып, лоқси-лоқси құсқаннан кейін, мен едәуір жеңілейіп қалдым.</seg>
<seg id="2520">Дегенмен менің қатты әлсіреп, әлгі бір сұмпайы хайуанның құшағында ұйпалақталып қалғаным сонша, он бес күн төсек тартып жатуыма тура келді.</seg>
<seg id="2521">Патша, патшайым және сарайдағы қауым күн сайын менің денсаулығымнан хабардар болып тұрды, ал ұлы мәртебелі патшайым ауырып жатқан кезімде бірнеше рет келіп кетті.</seg>
<seg id="2522">Маймыл өлтірілді және сарайда әлгіндей хайуандарды ұстамауға жарлық шығарылды.</seg>
<seg id="2523">Сауыққаннан кейін, өзіме көрсеткен қайырымдылығы үшін алғысымды айтуға патшаға барғанымда, менің бастан кешкенімді күлкіге тиек ете, әзілге айналдырған ұлы мәртебелі менен маймылдың құшағында болған кезімде басыма қандай ойлар келгенін, маймылдың тамағы мен меймандостығы маған қаншалықты ұнағанын, таза ауаның тәбетіме әсері қалай болғанын сұрады.</seg>
<seg id="2524">Ұлы мәртебеліні қызықтырған нәрсенің бірі мұндай жағдайға өз елімде ұшырап қалсам, менің не істейтінімді білу болды.</seg>
<seg id="2525">Ұлы мәртебелінің бұл сауалдарына мен Еуропада басқа елдерден қызықтау үшін әкелінетіндерден басқа маймылдар жоқ екенін, олардың өзі кішкентай болатынын, алда-жалда маған шабуылдауға олардың батылы жете қалса, онда мен әлгіндейлерді топ-тобымен жусатып саларымды айттым.</seg>
<seg id="2526">Ал жақында ғана өзім істес болуға тура келген құбыжыққа (шын мәнінде, маймылдың үлкендігі пілдей болатын) келсек, қанжар сілтеу қабілетімнен (осы сөздерді айтқан кезде мен қаһарлы кейіпке еніп, өз қанжарымды білемдей ұстадым) бірер сәтке айырылып қалмағанымда, кім біледі, менің бөлмеме аяғын сұққан әлгі құбыжыққа мен тездетіп қашып құтылғанына қуанатындай жара салар едім.</seg>
<seg id="2527">Бұл сөздердің бәрін мен өзінің батылдығына қатысты еш күмән тууын қаламайтын адам ретінде барынша нық айттым.</seg>
<seg id="2528">Ұлы мәртебеліні барынша қадір тұтатындарына қарамастан, менің сөздеріме шыдай алмаған сарай қауымы қарқылдай күлді.</seg>
<seg id="2529">Бұл жайт мені өзіңнен қол жеткісіз жоғарыда тұрған жандарға өзіңнің құрметке лайықтылығыңды дәлелдемек болудың бос әурешілік екені туралы мұңлы ойларға жетеледі.</seg>
<seg id="2530">Дегенмен мен өзімнің осы қылығыма ұқсас әурешілік-терді Англияға келгеннен кейін жиі байқадым; мұнда бойында не ата-тегінен қасиет жоқ, не өзі сіңірген еңбек жоқ, не миы жоқ, не сәулелі ойы жоқ, түкке тұрғысыз, сұмпайы мүттәйімдер кей кездері өзін маңызды жанға ұқсатып, өзін мемлекеттегі аса қадірлі жандармен қатар қоюға батылдық ете алады екен.</seg>
<seg id="2531">Мен күнде сарай жұртына көңілді күлкіге желеу боларлық бірдеңе тауып беретінмін; тіпті маған жан-тәнімен үйір Глюмдалькличтің өзі менің қайсыбір қылықтарымды күлкілі деп тапса, ұлы мәртебелі патшайымды көңілдендіру үшін айтып жіберуге кет әрі емес еді.</seg>
<seg id="2532">Бірде бойжеткен сырқаттанып қалды да, оны таза ауамен демалдыру үшін күтуші әйел сарайдан отыз миль жерге, қала сыртына сейілдетуге алып шықты.</seg>
<seg id="2533">Күйме алаңқайды кесіп өтетін соқпақ жанына тоқтаған кезде Глюмдальклич менің жол қорабымды жерге қойды да, мен қыдырыстауға шықтым.</seg>
<seg id="2534">Жолымда сиыр жапасының үймегі жатыр еді, сол-ақ екен, менің бойымда өз ептілігімді сынап көру үшін әлгі үймектен секіріп өтуге құмарлық оянды.</seg>
<seg id="2535">Мен қанша екпіндей жүгіріп келсем де, сорыма қарай, секіруім тым қысқа болды да, үймектің дәл ортасына түсіп, тіземе дейін жапаға баттым.</seg>
<seg id="2536">Бұдан менің сыртқа шығуым да оңай бола қоймады, содан соң малайлардың бірі менің былғанған киімдерімді өзінің беторамалымен мұқият сүртіп шықты, ал Глюмдальклич үйге қайтып оралғанша мені қораптан шығармады.VI тарау</seg>
<seg id="2537">Патша мен патшайымды көңілдендіру үшін автор ойлап тапқан неше түрлі жайттар.</seg>
<seg id="2538">Ол өзінің музыкалық қабілетін көрсетеді.</seg>
<seg id="2539">Патшаны Еуропадағы қоғамдық құрылыс қызықтырады, автор оған түсінік береді.</seg>
<seg id="2540">Осы мәселе бойынша патшаның ескертулері.</seg>
<seg id="2541">Аптасына бір-екі рет патшаның таңертеңгілік сәндену сәтіне қатысуым әдетке айналғандықтан, оның сақал-мұртын шаштараздың қалай қырғанын жиі көретінмін, ал оның ұзындығы біздің шалғымыздан екі есе үлкен ұстарасын ең алғаш көргенімде үрейім ұшқаны да рас.</seg>
<seg id="2542">Елдегі дәстүрге сәйкес, ұлы мәртебелі аптасына екі-ақ рет қырынатын.</seg>
<seg id="2543">Бір күні мен шаштараздан сабындағышты немесе сабын көпіршігін бере тұруын өтіндім де, оның ішінен ең жуан түктердің қырық-елуін суырып алдым.</seg>
<seg id="2544">Содан соң жұқа жоңқа тауып алдым да, оны тарақтың арқасына ұқсата қырнап, Глюмдалькличтен табылған ең жіңішке иненің жәрдемімен аралығы бірдей бірнеше тесік жасадым.</seg>
<seg id="2545">Тесіктерге түктерді орналастырып, бұлардың ұштарын өз бәкіммен әдемілей кесіп, артық-ауысын сылып тастағанымда, тәп-тәуір тарақ пайда болды.</seg>
<seg id="2546">Мұның өзі маған тағы бір көңіл көтерерлік ермек тауып берді де, мен оған бос уақытымның көптеген сағатын жұмсадым.</seg>
<seg id="2547">Мен патшайымның күтуші әйеліне ұлы мәртебелінің түскен шаштарын мен үшін сақтап қоюға өтініш жасадым.</seg>
<seg id="2548">Жұмыс біткен соң, мен орындықтарды патшайымға сыйлаған едім, ол бұларды өз бөлмесіне қойып, сирек бұйым ретінде жұртқа көрсететін болды, шынында да, бұлар көрген жанның бәрін таңғалдырды.</seg>
<seg id="2549">Патшайым әлгі орындықтардың біріне менің отыруымды қалап еді, мен өз денемнің төменгі бөлігін бір кездері ұлы мәртебелі патшайымның басына сән берген аса қымбат шаштардың үстіне қоюдан мың мәрте ажал азабын тарту артық боларын алға тартып, бұйрыққа бағынудан үзілді- кесілді бас тарттым.</seg>
<seg id="2550">Осындай шаштардан мен ұзындығы бес фут шамасындағы, әп-әдемі, шағын әмиян жасап (жалпы, мен әр түрлі ұсақ-түйек дүниелер жасауға бейімділігіммен ерекшеленетінмін), оның бетіне ұлы мәртебелі патшайымның есімін алтын әріптермен кестеледім, патшайымның келісімімен мен оны Глюмдалькличке сыйладым.</seg>
<seg id="2551">Дегенмен шындыққа жүгінсек, көлемді ақшалардың салмағын көтере алмайтындықтан, бұл әмиян күнделікті пайдаланудан гөрі, мақтана көрсетуге ғана жарайтын еді, сол себепті ол бұған қыздар жақсы көретін майда-шүйде заттарын салып қойды.</seg>
<seg id="2552">Патша музыканы ұнататын, сол себепті сарайда жиі-жиі концерттер қойылып, кей кездері оған мені де әкеліп, үстел үстіндегі қорабыма отырғызып қоятын, бірақ аспаптардың даусы құлақ тұндыратындықтан, мен әуенді әзер ажырататын едім.</seg>
<seg id="2553">Егер король армиясының барабаншылары мен кернейшілерін түгел жиып әкеліп, сіздің құлағыңыздың түбінде бәрі бірдей ойнап берсе де, мұндағыдай әсер қалдыра алмасына өз басым кәміл сенімдімін.</seg>
<seg id="2554">Концерт кезінде мен орындаушылардан мүмкіндігінше алыс орналасуға ұмтылып, қораптағы терезе, есіктерді қымтап, шымылдықтар мен перделерді жауып алатынмын; осындай жағдайда ғана мен олардың музыкасын біршама жағымды ете алатынмын.</seg>
<seg id="2555">Жас кезімде мен шпинетте ойнауға шамалы жаттыққан едім.</seg>
<seg id="2556">Глюмдалькличтің бөлмесінде дәл осындай аспап бар еді және аптасына бір рет оған сабақ беру үшін мұғалім келетін.</seg>
<seg id="2557">Осы аспапта ағылшын әуендерін ойнап, патша мен патшайымның көңілін көтеруге ойым кетті.</seg>
<seg id="2558">Алайда бұл шаруа аса қиын іс боп шықты, өйткені аспаптың ұзындығы алпыс футқа дейін жетсе, оның әр клавишінің ені бір фут болатын; мұндай жағдайда мен екі қолымды кере созғанның өзінде, бес клавиштен артық қамти алмас едім, оның үстіне, клавишті басу үшін де оны жұдырықпен қойып қалғандай күш керек еді, соның өзінде де үлкен бейнеттің нәтижесі бос әурешілік болар еді.</seg>
<seg id="2559">Қиындықтан шығу үшін мен ойлап тапқан амал мынау болды: мен ұзындығы кәдімгі келтектей болатын, бір ұшы екіншісінен жуандау екі жұмыр таяқ әзірледім; соққылаған кезде клавиштерді бүлдірмеу үшін және әуенді бөтен дыбыстармен былғамау үшін таяқтың ұшы жуан жағын тышқан терісімен қаптадым.</seg>
<seg id="2560">Шпинеттің алдына биіктігі клавиатурадан төрт фут төмен болатын орындық қойылып, оған мені көтеріп шығарды.</seg>
<seg id="2561">Мен осы орындық бойымен жылдамдығым жеткенше алға-артқа жүгіре жүріп, қажетті клавиштерді таяқтарыммен соққылап, жиганы ойнап шыққанымда, ұлы мәртебелілер мейлінше риза болды.</seg>
<seg id="2562">Бұған дейін де айтып өткенімдей, патша аса ақылды әмірші еді, ол қораптағы мені өз кабинетіне алып келіп, жазу үстелінің үстіне қоюға жиі бұйыратын.</seg>
<seg id="2563">Бірде мен батылдық етіп, ұлы мәртебеліге оның Еуропаға және басқа да дүниеге деген жаратпаушылығы оның әзиз ақылына тән абзал қасиеттеріне жараспайтынын; ақыл-ой қабілеттілігі дене көлеміне тікелей қатысты өспейтінін, керісінше, біздің елімізде ең ұзын адамдардың бойынан әлгіндей қасиеттер мейлінше аз мөлшерде кездесетіні де байқалатынын; ал жануарлар дүниесінде ірі тұқымдарға қарағанда, аралар мен құмырсқалар тапқырлық, шеберлік және аңдампаздық жағынан барынша алда тұратынын; сондай-ақ патшаның көзіне мен қаншалықты түкке тұрғысыз болып көрінсем де, ерте ме, кеш пе, әйтеуір, бірде ұлы мәртебеліге менің тарапымнан да маңызды қызмет көрсетудің орайы түсетінінен өзімнің үміт үзбейтінімді айтып салдым.</seg>
<seg id="2564">Мені зейін қоя тыңдаған патша осы әңгімеден кейін мен туралы, бұрынғыға қарағанда, едәуір жақсы пікірде болды.</seg>
<seg id="2565">Ол өзіне ағылшын үкіметі туралы мүмкіндігінше барынша нақты мағлұматтар беруімді өтініп, әміршілер өз елінің дәстүріне қаншалықты байлаулы болса да (басқа әміршілерге қатысты мұндай тұжырымды ол менімен болған бұрынғы әңгімелер негізінде жасады), ол менен өзі еліктеуге тұрарлық бірдеңе естісе, қуанатынын айтты.</seg>
<seg id="2566">Сол сәтте мен өзімнің қымбатты отанымды оның қасиеттері мен ұлылығына лайықты деңгейде дәріптеуге мүмкіндік беретін Демосфеннің яки Цицеронның шешендігін иеленуді қаншалықты тілегенімді, қадірменді оқырман, өзіңіз-ақ бағамдай берерсіз.</seg>
<seg id="2567">Мен өз сөзімді бір әміршінің билігіне бағынатын құдіретті үш патшалықтан құралатын біздің мемлекеттің екі аралдан тұратынын және оған Америкадағы біздің отарларымызды қосу қажеттігін ұлы мәртебеліге хабарлаудан бастадым.</seg>
<seg id="2568">Мен біздегі топырақтың құнарлылығы мен біздің климаттың бірқалыптылығы туралы ұзағынан көсілдім.</seg>
<seg id="2569">Содан соң мен бағзыдан бері ұлан-ғайыр жерлерге иелік ететін танымал ақсүйектер тегінен тарайтын адамдар ғана мүше бола алатын, “пэрлер палатасы” аталатын әйгілі корпус құрамына енетін біздің парламенттің құрылымы жайында тәптіштей әңгімеледім.</seg>
<seg id="2570">Мен бұларды заң шығару ісіне қатысуға; шешімдері қайта қарауға жатпайтын жоғарғы соттың мүшесі болуға; өздерінің жаужүректілігі, мүлтіксіз тәртіптілігі мен адалдығы арқасында өз әміршісі мен отанын қорғауға әрқашан бірінші болып даяр тұруға қабілетті, король мен корольдіктің туа бітті кеңесшісі дәрежесіне дайындау үшін, оларды өнер мен әскери іске тәрбиелеуге қатысты әрдайым назарда болатын ерекше қамқорлықты сипаттадым.</seg>
<seg id="2571">Мен бұл адамдар корольдіктің сәні мен тірегі болып табылатынын, өздерінің әйгілі ата- бабаларының лайықты мұрагерлері екенін, ата-бабаларының ерлігі үшін жасалған құрметті қазіргі уақытқа дейін өзгеріссіз мирас етіп келе жатқанын айта келіп, аталған жоғары жиынның құрамына епископ лауазымын иемденген бірқатар дін өкілдері де енетінін; бұлардың айрықша міндеті дінге қамқорлық жасау және оның ақиқаттарын халыққа оқытып-үйрететін жандарды бақылау болып табылатынын, өз өмірлерінің қасиеттілігімен және терең білімдарлығымен барынша дараланатын мұндай дін өкілдерін ел ішіндегі діндарлар арасынан король мен оның аса ақылды кеңесшілері іздеп тауып, сайлайтынын, бұлар шын мәнінде діндарлар мен өз халқының рухани әкелері болып табылатынын баяндадым.</seg>
<seg id="2572">Парламенттің тағы бір бөлігін, – деп жалғастырдым мен, – “қауымдар палатасы” аталатын жиын құрайды, ал оның мүшелері ұлы қабілеттері мен өз еліне сүйіспеншілігі үшін және барша ұлттың даналығын көрсету үшін осы қауым арасынан халықтың өзі еркін таңдап сайлайтын бірінші санатты джентльмендер болады.</seg>
<seg id="2573">Осылайша, осы екі палата Еуропадағы ең құдіретті жиын болып табылады және оған корольмен бірге барлық заңды шығару жүктеледі.</seg>
<seg id="2574">Бұдан соң мен айтыс-тартыстарды шешіп, жаңсақтықтарды жазалау мен кінәсіздерді қорғау үшін құрылған, заңдарды түсіндіріп беретін және қадірменді де дана соттар басқаратын соттар палатасын сипаттауға көштім.</seg>
<seg id="2575">Мен біздің қаржының аса ұқыпты басқарылатынын, біздің әскердің құрлықтағы және теңіздегі қаһарман ерліктерін еске алдым.</seg>
<seg id="2576">Мен біздегі әрбір діни сектада және әрбір саяси партияда қанша миллионнан мүше болуы мүмкіндігін есептей отырып, біздің халықтың санын атадым.</seg>
<seg id="2577">Сондай-ақ мен ағылшындардың ойындары мен ойын-сауықтарын да қағыс қалдырмадым, жалпы, өз отанымды асқақтатуға септігі тиюі мүмкін дегеннің бәрін де тіздім.</seg>
<seg id="2578">Осылардың бәрін мен соңғы жүзжылдықта Англияда болған тарихи оқиғаларға шолу жасаумен аяқтадым.</seg>
<seg id="2579">Бұл әңгіме әрқайсысы бірнеше сағатты қамтитын бес кездесу бойына созылды.</seg>
<seg id="2580">Менің ұзаққа созылған баяндауым аяқталған соң, алтыншы кездесу кезінде ұлы мәртебелі өз жазбаларына қарап алды да, мен айтқан тұжырымдарға қатысты өзінің бірнеше күмәнін, таңданысын және қарсылықтарын білдірді.</seg>
<seg id="2581">Ол мынадай сұрақтар қойды: Ақсүйек жасөспірімдердің тәнін және жан дүниесін дамыту үшін қандай әдістер пайдаланылады және олар өз өмірлерінің бірінші әрі барынша алғыр бөлігін әдетте қандай істермен шұғылдануға арнайды?</seg>
<seg id="2582">Әлдебір ақсүйек әулет таусылған жағдайда аталған жиынды толықтырудың тәртібі қандай?</seg>
<seg id="2583">Лорд лауазымын бірінші рет иеленгелі отырған адамнан қандай қасиеттер талап етіледі, кей кездері мұндай тағайындауларды әміршінің көңіл қалауы, сарай бикештеріне яки бірінші министрге ұсынылған ақша немесе қоғамдық мүдделерге қарсы партияны күшейтуге құштарлық билеп кетпей ме?</seg>
<seg id="2584">Бұл лордтар өз елінің заңдарын қаншалықты жетік біледі және оларға бұл білімі өз отандастарының мәселелерін жоғары құзыретті тұлға ретінде шешуге мүмкіндік бере ме?</seg>
<seg id="2585">Бұл лордтардың дүниеқұмарлық, партияшылдық және басқа да кемшіліктерден әрқашан аулақ тұратыны және оларға парақорлық, жарамсақтық тағы сол сияқтылар әсер ете алмайтыны шын ба?</seg>
<seg id="2586">Өзіңіз айтқан діндар лордтардың мұндай лауазымға көтерілуі олардың діни қағидаларды терең білуі мен қасиетті өмірлеріне ғана қатысты екені шын ба?</seg>
<seg id="2587">Бұдан соң патша әлгінде мен “қауымдар палатасының мүшелері” деп атаған депутаттарды сайлау кезінде пайдала- нылатын жүйенің мән-жайын білуге құмартып, әмияны қампиған әлдебір бөтен адамның сайлаушыларға қысым көрсетіп, оларға өз помещиктерінің немесе сол жердегі лайықты ақсүйектің орнына бұған дауыс беруге мәжбүрлейтін жағдайлары кездесіп қалмайтынына көз жеткізуге ұмтылды.</seg>
<seg id="2588">Әлгіндегі жиынның ішінде болу, менің айтуымша, көбіне-көп жағдайда әулеттің күйреуіне әкеліп соқтыратын мазасыздық пен шығындарды ілестіре жүретін болса, не еңбекақы, не зейнетақы төленбесе, онда оған мүше болуға бұл адамдар неге құмартады?</seg>
<seg id="2589">Оның тағы бір білгісі келгені – бұлар әлсіз және осал әміршіге азғындаған министрлерімен қоса жан- тәнімен қолдау жасаған кезде, өздеріне түскен ауыртпалықтар мен мазасыздықтар үшін қоғам игілігін құрбан ету жолымен өздерін жарылқайтын әлдебір амалдарды көздемейтінін айқындай тану болды.</seg>
<seg id="2590">Ол маған бұлардан басқа да көптеген сұрақтар қойып, осы мәселеге қатысты жайттардың бәрін тәптіштей суыртпақтады, ал бұлардың бәрін қайталап шығуым әрі қолайсыз, әрі қажетсіз деп білемін.</seg>
<seg id="2591">Менің біздегі соттар палатасын сипаттауыма қатысты ұлы мәртебелі мұндағы бірнеше бапқа байланысты түсініктер алуды қош көрді.</seg>
<seg id="2592">Патша мыналарды сұрады: Кімнің ақ, кімнің кінәлі екендігін анықтау үшін қанша уақыт керек және бұған қанша шығын кетеді?</seg>
<seg id="2593">Басқаның құқығы көрінеу бұзылып, әділетсіз жүргізіліп жатқан соттарда адвокаттар мен шаруашылық қызметкерлері жақтаушы болып қатыса ала ма?</seg>
<seg id="2594">Діни секталар мен саяси партияларға қатыстылық әділ сот таразысына қысым жасай ала ма?</seg>
<seg id="2595">Әлгінде мен айтып өткен адвокаттарда кең ауқымды заң білімі бар ма, әлде олар тек жергілікті, аумақтық және ұлттық дәстүрлерден ғана хабардар ма?</seg>
<seg id="2596">Осы адвокаттар мен соттарда кейіннен өздері түсіндіруге тура келетін заңдарды шығаруға қатысу мүмкіндігі бар ма?</seg>
<seg id="2597">Бір ғана адамдардың басқа бір уақытта өздері қарсы болған дәлелдерге ендігі тұста басқа қырынан келіп, істі басқаша бағытта қорғауы бір кездері ұшырасқан жоқ па?</seg>
<seg id="2598">Бұл адамдардың қауымы дәулетті ме, әлде кедей ме?</seg>
<seg id="2599">Олар өз кеңестері мен қиын істерді атқарғаны үшін ақшалай сый-сияпат ала ма?</seg>
<seg id="2600">Жалпы алғанда, олар төменгі палатаға мүше ретінде жіберіле ме?</seg>
<seg id="2601">Бұдан соң патша біздегі қаржы жайына ауысты.</seg>
<seg id="2602">Дегенмен менің цифрларымның дұрыстығы анықталған кезде, өз игілігін жеке адам сияқты оңды-солды шашуға мемлекеттің қалай жол беруі мүмкіндігіне патшаның миы жетпеді.</seg>
<seg id="2603">Ол біздің кредиторлардың кім екенін және қарыздарымызды қайтару үшін ақшаны қайдан табатынымызды сұрады.</seg>
<seg id="2604">Ол біздегі ұзаққа созылатын, ауыртпалығы шексіз соғыстар туралы әңгімемді ести отырып, естен тана таңданды және бізді ұрыншақ халық немесе жан- жағын оңбаған көршілер қоршаған ел деп ұйғарды, сонымен бірге, біздің генералдарды патшадан да дәулетті жандар деп таныды.</seg>
<seg id="2605">Ол біздің аралдарымыздың шекараларынан арғы жақта сауда-саттық, дипломатиялық байланыстар мен жағалауларды өз теңіз күштеріміздің көмегімен қорғаудан басқа, қандай шаруамыз болуы мүмкіндігін сұрады.</seg>
<seg id="2606">Патшаны айрықша таңғалдырғаны бізге, еркін халыққа, бейбіт уақытта тұрақты жалдамалы әскер ұстаудың не үшін қажеттігі болды.</seg>
<seg id="2607">Егер бізде біз сайлаған депутаттар іске асыратын өзін-өзі басқару жолға қойылған болса, онда біздің кімнен қорқатынымызға және кіммен соғысатынымызға патша түсіне алмады.</seg>
<seg id="2608">Біздің халықтың санын мен бізде бар діни секталар мен саяси партияларды қолдаушылардың санын біріне бірін қосу арқылы есептеп шығарғанымда, патша менің таңғажайып арифметикама (ол осылай атағанды жөн көрді) ұзақ күлді.</seg>
<seg id="2609">Ол қоғамға зиянды пікірлерді насихаттайтындарды ойларын өзгертуге мәжбүрлейтінін, алайда мұны да өз ішінде сақтауға мәжбүрлейтінін түсіне алмады.</seg>
<seg id="2610">Егер сенімді өзгертуді талап ету өкіметтік өктемдік болса, онда зиянды көзқарастарды ашық насихаттауға жол беру әлсіздіктің белгісі болып табылады, сайып келгенде, адамға уды өз үйінде ұстауға жол беруге болады, бірақ оның бұл уды дәрі ретінде сатуына жол беруге болмайды.</seg>
<seg id="2611">Оның бұл тұста білгісі келгендері бұл шаруамен айналысудың қай жастан басталатыны және қай жасқа дейін созылатыны, бұған қанша уақыт кететіні, мұнымен әуестенудің кей кездері дүние-мүліктен айырылуға соқтыратын- соқтырмайтыны болды; соған қоса, ол осы өнердің бүге- шігесін жетік меңгеріп алған алаяқ, пасық жандардың қитұрқы ойын арқылы мол дәулетке кенеліп қана қоймай, мейлінше танымал жандарды өздеріне тәуелді етуі; сондай кездері ұдайы сұмпайылар арасында болатын әлгіндей жандардың өз ақыл-ойларын жетілдіруден алшақ қалу мүмкіндігі; өздерінің ұтылысқа ұрынуы салдарынан олардың да сужұқпас алаяқтықтың барлық өнеріне жетігіп, бұларын іс жүзінде қолдануы ықтималдығы бар-жоғын білуге талпынды.</seg>
<seg id="2612">Мен әңгімелеген біздің елдің соңғы жүзжылдық көлеміндегі тарихының қысқаша очеркі патшаны айран-асыр таңдандырды.</seg>
<seg id="2613">Келесі кездесуімізде ұлы мәртебелі менің айтқандарымның бәрін қысқаша түйіндеу бейнетін өз мойнына алды; өз сұрақтары мен менің жауаптарымды салыстырды; содан кейін, мені алақанына салды да, еркелете сипап тұрып, сол кездегі сөйлеу мәнері де, аузынан шыққан сөздері де ешқашан ұмытылмастай болып жадымда қалған төмендегі сөздерін айтты: “Менің кішкентай ғана Грильдриг досым, сіз отаныңызды дәріптеген таңғаларлық панегирик айттыңыз; сіз қазіргі заң шығару ісіне тән бірден-бір сипат надандық, жалқаулық және ұятсыздық екенін, ол заңдарды мейлінше жақсы түсіндіре алатындар да, іс жүзінде кәдеге жарата алатындар да оны бүлдіруге, былықтыруға және айналып өтуге барынша мүдделі әрі қабілетті жандар екенін анық көрсеттіңіз.</seg>
<seg id="2614">Менің аңдауымша, сіздердің мекемелеріңізге тән сипаттар, негізінен алғанда, төзуге боларлық шығар, бірақ олардың жартысы тозып біткен, ал қалған бөлігі мейлінше былығып, милығып кеткен.</seg>
<seg id="2615">Сіздің айтқандарыңызға қарасам, сіздерде үлкен қызметке қол жеткізу үшін адам бойында қандай да бір қасиеттердің болуын талап ету көрінбейді; сондай-ақ сіздерде адамдарды адамгершіліктері үшін жоғары лауазымдармен жарылқау, дін иелерін олардың өз абыройы мен білімдарлығына бола, әскерилерді батырлығы мен бекзат болмысына бола, соттарды адалдығына бола, сенаторларды отанға сүйіспеншілігіне бола, мемлекеттік кеңесшілерді даналығына бола көтермелеу мүлдем байқалмайды.</seg>
<seg id="2616">Ғұмырыңыздың денін саяхаттарда өткерген сіздің өзіңізге келсек (деп жалғастырды патша), сіз өз еліңіздегі жаманшылықтардан өз бойыңызды осы күнге дейін аман сақтай алған екенсіз деп ой түюге құмбылмын.</seg>
<seg id="2617">Әйтсе де сіздің әңгімеңізден өзім жиған деректермен сізге сауалдар қоя отырып, шыжымдай суыртпақтап алған жауаптарымның ой түйіні мені сіздің отандастарыңыздың басым бөлігін жер бетінде осыған дейін жыбырлап келген қандай да бір бақа-шаяндардың ішіндегі көзге ілуге де тұрмайтын, ең бір жиіркенішті де зияндылары екен деп бағалауға итермелейді”.</seg>
<seg id="2618">VII тарау</seg>
<seg id="2619">Автордың өз отанына сүйіспеншілігі.</seg>
<seg id="2620">Ол патшаға өте пайдалы ұсыныс жасайды, бірақ патша қабыл алмайды.</seg>
<seg id="2621">Патшаның саясат ісіндегі сауатсыздығы.</seg>
<seg id="2622">Бұл халықтағы білімнің тиянақсыздығы мен шектеулілігі.</seg>
<seg id="2623">Бұл жақтағы заңдар, әскери іс және партиялар.</seg>
<seg id="2624">Менің ақиқатқа деген айрықша сүйіспеншілігім өз хикаятымның осы бір бөлігін бүгіп қалуға жол бермеді.</seg>
<seg id="2625">Бұл тұста өз наразылығыңды білдіруден де түк өнбес еді, өйткені онда күлкіге қалудан басқа әбүйір таппас едің; сол себепті маған өзімнің жан-жүрегіммен сүйетін абзал отанымды масқаралай кемсіткен сөздерді сабырмен және шыдам- дылықпен тыңдап шығуға тура келді.</seg>
<seg id="2626">Осындай салмақтың өз еншіме тигеніне мен қатты өкінемін, дұрыстыққа жығылсақ, кез келген оқырманым да осылай өкінген шығар деп білемін; бірақ бұл әміршінің білуге құмарлығы сонша, кішкентай нәрсенің өзін тәптіштей суыртпақтап тұрып алады, ондай кездері оның білуге құштарлығын қолыңнан келгенше қанағаттандырмасқа менің оған ризашылығым да, тәрбиелілігім де мүмкіндік қалдырмайды.</seg>
<seg id="2627">Дегенмен өзімді ақтау үшін де бірер сөз айтайын, мен патшаның көптеген сұрақтарын асқан шеберлікпен айналып кеттім және қатал шындықтың талаптарына сәйкес келмейтінін біле тұра, әр бапты мейлінше ұнамды сипатта жеткізуге ұмтылдым.</seg>
<seg id="2628">Осылайша, мен өз әңгімемде, Дионисий Галикарнасскийдің тарихшы атаулыға асқан әділеттілікпен ұсынғанындай, өз отаныма деген шексіз құрметімді үстеп отырдым; мен өз отанымның өміріндегі осалдықтар мен сұмпайы құбылыстарды жасырып қалуды және оның сән-салтанаты мен жақсылықтарын барынша жарқырата алға тартуды жөн көрдім.</seg>
<seg id="2629">Осы бір құдіретті әміршімен болған көптеген пікір алмасулар кезінде менің көңілімдегі шынайы ниет осындай еді, өкінішке қарай, ниетім оңынан орайласпады.</seg>
<seg id="2630">Дегенмен өзге дүниеден мүлде ажырап қалған және соның салдарынан басқа халықтардың жөн-жоралғылары мен дәстүр- лерінен толықтай беймағлұм жатқан патшаға соншалықты қатаң талап қоюдың да қажеті бола қоймас.</seg>
<seg id="2631">Сондай- ақ қайдағы бір қияндағы әміршіге тиесілі жақсылық пен жамандық ұғымдарын барша адамзат үшін үлгі ретінде ұсынудың өзі қиюы келмес шаруа екені түсінікті.</seg>
<seg id="2632">Айтқандарымды айғақтау үшін және білімдегі шектеуліліктің зарарын көрсету үшін осы тұста көңілге қонымсыз көрінетін оқиғаны еске алайын.</seg>
<seg id="2633">Патшаның ықыласын бұдан да көбірек арттырудан дәмеленіп, мен оған осыдан үш-төрт жүз жыл бұрын әлдебір ұнтақ әзірленгенін, оның басты қасиеті мөлшері қанша болса да, титтей ұшқыннан лезде тұтанып, төңіректі найзағайша күркірете, шайқалта, ауада бытырай ұшатыны екенін әңгімеледім.</seg>
<seg id="2634">Мен оған іші қуыс жез немесе темір кернейге толтырылған бұл ұнтақтың белгілі бір мөлшері темір яки қорғасын шарды, кернейдің көлеміне қарай, асқан жылдамдықпен және ерекше қуатпен лақтыра алатынын, оның соққысына ешкім де төтеп тұра алмайтынын; осындай тәсілмен ұшырылған шарлардың барынша ірілері сарбаздардың шептерін тұтасымен жойып қана қоймай, ең мықты дуалдарды да түбірімен қирататынын; мыңдаған адамдары бар алып кемелерді су түбіне жөнелтетінін, ал шынжырмен біріктірілгендері діңгектер мен құрылғыларды жарып өтіп, жүздеген адам денелерін мылжалай шашып, төңіректі қаңырата алатынын; біздің өзіміз мұндай ұнтақтармен іші қуыс темір шарларды толтырып, одан соң бұларды арнайы құралдармен қоршаудағы қалаларға ататынымызды, сол жерде олар көпірлерді жарып, үйлерді жаңқадай ұшырып, отқа орайтынын, олардың жарықшақтары жақын маңдағылардың бәрінің бас сүйегін паршалап кететінін; бұл ұнтақтың құрамындағы нәрселердің бәрін өте жақсы білетінімді және олардың арзан тұратынын, кез келген жерден тауып алуға болатынын, бұларды қалай араластыру қажеттігін білетінімді және шеберлерге калибрін ұлы мәртебелінің патшалығындағы өзге дүниелерге сәйкестендіре отырып, металл кернейлер даярлауды үйрете алатынымды, олардың ең үлкенінің ұзындығын жүз футтан аспайтын ететінімді, сонымен қатар егер жергілікті жұрт оның шексіз билігіне қарсылық етуді ойға ала қалса, қажетінше оқ-дәрімен және доптармен оқталған осындай жиырма-отыз керней оның иелігіндегі ең ірі қаланың бекініс дуалдарын бірер сағатта тас-талқан етіп, бүкіл астананы үйіндіге айналдыра алатынын айттым.</seg>
<seg id="2635">Мен ұлы мәртебеліге оның маған жасаған көптеген жақсылықтары мен қайырымдары үшін осы бір кішкентай ғана қызметімді ізетпен ұсындым.</seg>
<seg id="2636">Әлгіндей қиратқыш құралдардың сипаттамасы мен менің ұсынысымды естіген кезде патшаның жаны түршікті.</seg>
<seg id="2637">Ол мына мен сияқты (бұл – оның өз сөзі) түкке тұрғысыз, әлсіз бақа-шаянның адамшылыққа жат осыншама ойларды қоректендіріп қана қоймай, оларға еті үйреніп кеткеніне, соның кесірінен қантөгістер мен қаңырап қалу көріністерін әлгіндей қиратқыш құрылғылардың әдеттегі қимылы сияқты жайбарақат суреттей салғанына зәресі ұша таңырқап, мұны ойлап тапқан адамды адамзат нәсіліне дұшпан пиғылдағы зұлым данышпан болар деп бағалады.</seg>
<seg id="2638">Ол өнер мен жаратылыс салаларында ашылған жаңалықтардан артық өзіне керемет рахаттар сыйлайтын нәрселер жоқ екенін айта келіп, соның өзінде де, әлгіндей жаңалықтың құпиясын білгенше, патшалығының жартысынан айырылуға келісуді жөн көретінін білдірді және маған да өз өмірім қымбат болса, ендігәрі бұл жайлы тіс жармауға кеңес берді.</seg>
<seg id="2639">Тараң ұстанымдар мен шектеулі дүниетанымның әрекеттері де қызық-ау!</seg>
<seg id="2640">Осылай дей тұрсам да, менің көңілімде осы бір ғажап патша жасаған көптеген жақсылықтардың әлдебіреуін кемсітсем деген ниет жоқ, әйткенмен менің әңгімем ағылшын оқырманының түсінігінде оны мейлінше төмендетерін де өте жақсы сезінемін, дегенмен мен мұндай кемшілік бұл халықтың білімсіздігінің кесірінен туып жатқанын айтар едім, өйткені бұларда саясат әлі күнге дейін, Еуропадағы талғампаз ақылдар жасап шығарғандай, ғылым деңгейіне көтерілмеген.</seg>
<seg id="2641">Әлі есімде, бірде патшамен арадағы әңгіме үстінде мен бізде басқару өнері жайында мыңдаған кітаптар жазылғанын айтқанымда, оның бойында біздің ақыл-ой қабілетімізге қатысты (менің күткеніме мүлдем кереғар) аса жағымсыз пікірлер көрініс берді.</seg>
<seg id="2642">Ол әміршілерде де, министрлерде де әлдебір құпия, сыбырлақ сыр мен мүттәйім қаскөйліктердің болғанын жаратпайтынын және жек көретінін айтып салды.</seg>
<seg id="2643">Егер әңгіме дұшпанға яки қаскөй жұртқа қатысты болмаса, мемлекеттік құпия деген сөздің астарында не болуы мүмкіндігін де ол түсіне алмады.</seg>
<seg id="2644">Басқару өнерінің бәрін ол нақты шеңбер аясында шектейді және бұл үшін тек қана анық ой, ақылға сыйымдылық, әділдік, көнбістікті; қылмыстық және азаматтық істерді жедел шешу қажеттігін; сондай-ақ әркімнің де бойынан табылатын, көзге ұрып тұруға тиісті бірнеше қасиеттерді талап етеді, бұларға тоқталып жатудың да қажеті шамалы.</seg>
<seg id="2645">Оның ойынша, бір масақтың немесе бір сабақ шөптің орнына сол жерде әлгілердің екеуін өсіре алатын кез келген адам адамзатқа және өз отанына, барлық саясаткердің басын қосқандағыдан да артық қызмет жасамақ.</seg>
<seg id="2646">Бұл халықтың білімі өте мардымсыз: олар мораль, тарих, поэзия және математикамен ғана шектелген, әйтсе де әділдікке жүгінген абзал, бұл салаларда олар үлкен кемелдікке жеткен.</seg>
<seg id="2647">Математика жайына келсек, бұл жақта ол таза қолданбалы сипатқа ие және диқаншылық пен техниканың түрлі салаларын дамытуға бағытталған, сол себепті ол бізде жоғары баға ала қоймасы да анық.</seg>
<seg id="2648">Ал идеялар, мәндер, абстракциялар мен трансценденталияларға қатысты алсақ, мен олардың бастарына бұлар жайында титімдей де түсінік дарыта алмадым.</seg>
<seg id="2649">Бұл елде кез келген заңды құрайтын сөздер санының әліпбидегі әріптер санынан асып кетуіне рұқсат етілмейді, ал әліпбидегі сөздер саны – жиырма екі ғана, соның өзінде де осындай көлемге жетеғабыл жазылғаны – бірді-екілі заң ғана. Олардың бәрі мейлінше анық және қарапайым терминдермен берілген, мұндағы адамдар бір заңнан бірнеше мағына табатындай жалтарма ақылдарымен ерекшеленбейді, қандай да бір заңға қосалқы түсініктеме жазу үлкен қылмыс саналады.</seg>
<seg id="2650">Ал азаматтық және қылмыстық сот ісіне келсек, бұл салаларда үлгі аларлықтай ештеңе жоқ деуге болады, сондықтан олар бұл орайда айрықша өнерімен мақтана алмайды.</seg>
<seg id="2651">Кітап басу өнері бұларда, қытайлықтардағы сияқты, есте жоқ ескі заманнан бар.</seg>
<seg id="2652">Патшайымның ағаш шебері Глюмдалькличтің бөлмелерінің біріне биіктігі жиырма бес футтық, пішіні әр баспалдағының ұзындығы жиырма бес футтық сатыға ұқсайтын ағаш сөре жасады.</seg>
<seg id="2653">Жылжымалы қатарлардан тұратын оның астыңғы бөлігі бөлме қабырғасынан он фут қашықтықта орналасты.</seg>
<seg id="2654">Менің оқығым келген кітап қабырғаға қойылды; мен сатының ең жоғарғы баспалдағына көтерілдім де, бетімді кітапқа бұрып, парақтың үстіңгі жолындағы жазуды солдан оңға қарай қуалай, сегіз- он қадамнан жылжи жүріп, оқуға кірістім; жазулар менің көзімнің деңгейінен төмендеп кеткен кезде, келесі баспалдаққа төмендедім; осылайша, парақтың соңына жеткенде, қайтадан жоғары көтеріліп, келесі парақты оқып шықтым; кітап беттерін мен қос қолдап аударғаныммен, бұл соншалықты қиын емес еді, өйткені олардың әрқайсысының қалыңдығы мен тығыздығы біздің картондай-ақ болатын және ең үлкен кітаптың ұзындығының өзі он сегіз бен жиырма фут аралығында ғана еді.</seg>
<seg id="2655">Бұлардың сөз қолданысы айқындығымен, жігерлілігімен және әсіре жылтырақсыз тазалығымен ерекшеленеді, өйткені олар керексіз сөздерді үйіп-төгу мен мағынаны түрлендіруден барынша аулақ болуға ұмтылады.</seg>
<seg id="2656">Мен олардың көптеген кітаптарын оқыдым, әсіресе, тарихи және адамгершілік мазмұндағыларға ден қойдым.</seg>
<seg id="2657">Негізінде, менің сүйсіне оқығаным – үнемі Глюмдалькличтің жатын бөлмесінде жататын және оның күтушісі, имандылық пен діни тақырыптағы дүниелерді көп оқыған салиқалы әйелге тиесілі шағын ғана көне трактат болды.</seg>
<seg id="2658">Адамзат нәсілінің әлсіздіктері жайында әңгімелейтін бұл кітап, негізінен, әйелдер мен қарапайым халық арасында кең танымал еді.</seg>
<seg id="2659">Дегенмен мені әлгіндей тақырыпқа жергілікті жазушының не айтқанын білу қызықтырды.</seg>
<seg id="2660">Ол адамзаттың табиғатынан әлсіз, жағымсыз және дәрменсіз хайуан екенін; оның климаттық жағдайлардан да, жабайы жыртқыштардан да қорғануға қабілетсіздігін; жан- жануарлардың бірі адамнан күшімен, енді бірі жылдам- дығымен, келесі бірі сақтығымен, тағы бірі еңбекқорлығымен басым тұрғанын көрсете отырып; еуропалық моралистердің үйреншікті пікірлерін қайталайды.</seg>
<seg id="2661">Ол кейінгі құлдырау жүзжылдығында табиғат та азғындап, ықылым замандарда тірлік еткен адамдарға ұқсайтын әлдебір жарымжандарды жаратуы ықтималдығын дәлелдейді.</seg>
<seg id="2662">Оның пайымдауынша, жаратылыс бастауында ең ірі жаратынды болғандар адамзат нәсілі емес; ескі замандарда алыптар да тіршілік еткен деп ойлауға салмақты негіздер бар; ал бұған тарих пен көне аңыздар куә болса, оларды патшалықтың түрлі өңірлерінен кездейсоқ қазылып алынған және көлемі тұрғысынан бүгінде ұсақталып кеткен адамдардан әлдеқайда басым тұрған, орасан дәу сүйектер мен бас сүйектер тиянақтай түседі.</seg>
<seg id="2663">Ол табиғат заңдарының өзі міндетті түрде талап еткендіктен, алғашқы кезде біздің бойымыз ірі, өзіміз күшті болғанымызды; төбеден құлап түскен шатыр, баланың қолынан ұшқан тас, батырып әкететін өзен сияқты кездейсоқ жазымдардан ажал табудың өте аз болғанын дәйектейді.</seg>
<seg id="2664">Осы іспетті ойларынан автор күнделікті өмірде пайдалы бірнеше адамгершілік қағидаларын өрбітеді, оларын бұл тұста қайталап жатудың еш керегі жоқ.</seg>
<seg id="2665">Бұл кітапты оқып шыққан соң, мен адамгершілік мәселелерінен ұлағат айтуға адамдардың неге құштар болатыны туралы; сонымен бірге, стихиялармен күрес кезінде аңдалатын өз әлсіздіктеріне неге ренжіп, өкінетіні туралы ойларға еріксіз берілдім.</seg>
<seg id="2666">Менің ойымша, бұл мәселені мұқият зерттеу мұндай шағымдардың негізсіздігін біз үшін де, әлгі халық үшін де көрсетіп берер еді.</seg>
<seg id="2667">Ал әскери іс жайына келсек, жергілікті жұрт патша әскерінің сандық құрамын мақтан тұтады, себебі ол жүз жетпіс алты мың жаяу әскерден және отыз екі мың атты әскерден, сондай- ақ қалаларда сауда иелерінен, ауылдарда фермерлерден құралған, ешқандай жалақы да, марапаттау да алмайтын танымал ақсүйек немесе ұсақ сарай қызметкері басшылық ететін әскери құрамалардан тұрады.</seg>
<seg id="2668">Дегенмен бұл әскер өз жаттығуларын барынша жақсы орындайды және кереметтей тәртіптілігімен ерекшеленеді, негізінде, бұлай болуы таңсық та емес, өйткені әр фермер өз жер иесінің, ал әрбір қала тұрғыны қаладағы бірінші адамның қарауында болса және бұл бастықтар, Венециядағы сияқты, баламалы түрде сайланса, басқаша болуы мүмкін де емес қой.</seg>
<seg id="2669">Қала сыртындағы жиырма шаршы миль үлкен алаңда өтетін астаналық жасақтың жауынгерлік жаттығуларын менің жиі көруіме тура келді.</seg>
<seg id="2670">Жиында жиырма бес мың жаяу сарбаз және алты мың атты жауынгер ғана болса да, әскер шебі ұлан- ғайыр кеңістікті жайлап алғандықтан, мен оларды санап түгесе алмайтынмын.</seg>
<seg id="2671">Ат үстіндегі әр жауынгер биіктігі жүз фут шамасындағы діңгек сияқты көрінетін.</seg>
<seg id="2672">Мен осынау атты әскер құрамасының бәрі бұйрық бойынша бір демде қылыштарын жалаңаштап, ауа тіле сермегенін көрдім.</seg>
<seg id="2673">Қанша қиялдасаң да, бұдан асар таңғажайып, бұдан асар құдіретті көрініс ойлап табу мүмкін емес!</seg>
<seg id="2674">Иелігіндегі жермен шектесетін ешқандай бөтен мемлекет жоқ бұл әміршіге әскер құру және өз халқын әскери тәртіпке үйрету туралы ой қалай келгенін білу маған аса қызық көрінді.</seg>
<seg id="2675">Бұл жайтқа қатысты естіген әңгімелерім мен оқыған тарихи шығармаларымнан мен мынаны білдім.</seg>
<seg id="2676">Патшалықтағы заңдар қаншалықты сәтімен ырықтандырып отырса да, бұл күштер әредік-әредік бой көрсетіп, бірнеше рет азамат соғысын туғызады.</seg>
<seg id="2677">VIII тарау</seg>
<seg id="2678">Патша мен патшайым мемлекет шекараларына саяхаттауға қам қылады.</seg>
<seg id="2679">Автор оларға ілеседі.</seg>
<seg id="2680">Автордың елден қалай кеткені туралы толыққанды әңгіме.</seg>
<seg id="2681">Ол Англияға оралады.</seg>
<seg id="2682">Ерте ме, кеш пе, әйтеуір, қайткенде де еркіндік алатыныма әрдайым кәміл сенімде жүрсем де, мен оны іске асырар амалды да, сәл де болса үміттендірер жобаны да ойлап таба алмадым.</seg>
<seg id="2683">Мен мұнда келген кеме бұл жағалауларда бой көрсеткен алғашқы кеме еді, бұдан кейін патша ендігі уақытта дәл осындай басқа кеме көріне қалған жағдайда, оны жағаға сүйреп әкеп, барлық экипажымен бірге арбаға тиеп, Лорбрульгрудке жеткізуге қатал жарлық берді.</seg>
<seg id="2684">Патша маған бойы менімен шамалас әйел тауып беруге, мені балалы-шағалы қылуға қатты құмартты.</seg>
<seg id="2685">Рас, маған барынша ықылас танытылды, мен құдіретті патша мен патшайымның сүйіктісі, бүкіл сарай қауымының назарындағы жан болдым, соның өзінде, осы бір қарым-қатынаста менің адам ретіндегі қасиетіме қорлық іспетті бірдеңе бар еді.</seg>
<seg id="2686">Мен елде қалған отбасымды еш ұмыта алмадым.</seg>
<seg id="2687">Мен өзіммен тең дәрежеде әңгімелесетін адамдардың арасында болуды және көшелер мен далада аяқ астында бақа немесе күшік сияқты тапталып қалудан қорықпай жүруді аса қатты аңсадым.</seg>
<seg id="2688">Бір ғажабы, менің еркіндік алуым өзім күткеннен де ерте және тосын жағдайда іске асты.</seg>
<seg id="2689">Менің бұл елде жүргеніме екі жыл болды.</seg>
<seg id="2690">Әдеттегідей, мені, бұдан бұрын да сипат- тағанымдай, ені он екі футтық аса жайлы бөлмеге айналған жол қорапта алып жүрді.</seg>
<seg id="2691">Мен әлгі бөлменің төбесіндегі төрт бұрышқа жібек арқандар керіп, аспалы тор төсек дайындауға бұйрық берген едім, кей-кейде ат үстінде жүруге аңсарым ауған кезде салт атты қызметші мені алдына алып отыратын, ал аспалы тор сондай кездері соққыны әлсірететін.</seg>
<seg id="2692">Өз өтінішім бойынша, ыстық күндері ұйқыда жатқанымда таза ауа соғып тұру үшін ағаш шебері менің қорабымның төбесінен, аспалы төсектің дәл үстінен үлкендігі бір шаршы футтай саңылау ойып берген еді, науа ішінде әрлі-берлі жылжитын тақтайдың көмегімен мен бұл саңылауды қалауымша ашып, жаба алатынмын.</seg>
<seg id="2693">Біз өз саяхатымызда діттеген межеге жеткен кезде патша теңіз жағасынан ағылшынның он сегіз миліндей қашықтықта орналасқан Флепфласник қаласына таяу маңдағы сарайда бірнеше күн демалуға ұйғарды.</seg>
<seg id="2694">Глюмдальклич те, мен де қатты шаршағанымыз сонша, мен жеңіл-желпі тұмауратсам, қатты ауырған байғұс қыз өз бөлмесінде отыруға мәжбүр болды.</seg>
<seg id="2695">Мұхитты көруге аңсарым қатты ауды, өйткені ол алда-жалда жазмыш бұйырта қалса, менің қашу әрекетімнің театры бола алатын бірден-бір жер еді.</seg>
<seg id="2696">Шындығында, сырқатым жеңіл болса да, мен өте қатты ауырған сыңай танытып, өзімді қолбаламен бірге теңіздің таза ауасын жұтып қайтуға жіберулерін өтіндім, бұл баланы өзім де жақсы көретінмін және оған мені бірнеше рет сеніп тапсырған еді.</seg>
<seg id="2697">Осы бір сейілге Глюмдалькличтің қаншалықты қинала-қинала келісім бергенін, мені мұқият байқап жүруді қолбалаға қаншама қадағалай айтқанын мен ешқашан ұмытпаспын; болуға тиісті әлденені іші сезгендей, ол көз жасына ие бола алмай қалды.</seg>
<seg id="2698">Бала қораптағы мені теңіздің жартасты жағалауына қарай жарты сағаттай көтеріп барды.</seg>
<seg id="2699">Сол тұста мен оған қорапты жерге қоюға бұйырдым да, терезелердің бірін ашып, мұхит суына мұңая қарауға көштім.</seg>
<seg id="2700">Өзімді жайсыздау сезінген мен ұйықтасам, жеңілдеп қалармын деп ойладым да, қолбалаға аспалы төсекте көз шырымын алғым келетінін айттым.</seg>
<seg id="2701">Мен төсекке жаттым, маған жел тигізбеуді ойлаған қолбала терезені нығыздай жапты.</seg>
<seg id="2702">Мен жылдам ұйықтап кеттім; ал бұдан кейінгі жорамалым бойынша, ұйықтап жатқан кезімде маған ешқандай қауіп төне қоймас деп ойлаған қолбала құстардың ұясын іздеу үшін жартастарға беттеген; өйткені оның жартас жықпылдарынан әлгі ұяларды қалай тауып, жұмыртқаларды қалай алғанын мен бұдан бұрын да өз тереземнен талай бақылағанмын.</seg>
<seg id="2703">Қалай болса да, мейлі, мен қорапты көтеріп жүруге қолайлы болу үшін оның төбесіне бекітілген сақинадан әлдебіреу күштеп тартып қалғандай оқыс солқ еткізген әрекеттен оянып кеттім.</seg>
<seg id="2704">Мен өз қорабымның ауамен аса жоғары көтерілгенін, содан соң өте қатты жылдамдықпен заулағанын сездім.</seg>
<seg id="2705">Алғашқы соққы мені аспалы төсектен аударып тастай жаздағанымен, одан кейінгі қимыл біркелкі ырғаққа ауыса бастады.</seg>
<seg id="2706">Мен бірнеше рет тамақ жырта айғайламақ болдым, бірақ ештеңе өнбеді.</seg>
<seg id="2707">Терезеден қарап едім, бұлт пен аспанды ғана көрдім.</seg>
<seg id="2708">Өз үстімнен мен қанаттың қағысына ұқсайтын шуыл естідім де, өз жағдайымның қауіптілігін ептеп-ептеп аңғара бастадым; шамасы, тұмсығымен менің қорабымның сақинасын іліп алған бүркіт тасбақаны жартасқа соғып қақ айыратынындай етіп жарып, одан кейін жарықшақтардың арасынан менің денемді суырып алып, рахаттана ас қылу үшін ұшып кеткен; жалпы, бұл құстың асқан ақылдылығы мен сезімталдығы оған өз олжасын, олжа болар шіркін қалыңдығы екі дюйм тақтайлармен қоршалған менен де тәуірірек жасырынса да, бәрібір, өте алыстан-ақ бағуға мүмкіндік береді.</seg>
<seg id="2709">Біршама уақыт өткен кезде мен шуылдың күшейіп, қанат қағысының жиілегенін және менің қорабымның желді күнгі бағандағы қалбағайша оңды-солды шайқалақтағанын аңғардым.</seg>
<seg id="2710">Өз шамалауымша, бүркітке (мен өз қорабымның сақинасын тұмсығымен тістеп алған бүркіт екеніне кәміл сенімді едім) тиген бірнеше соққыны естідім, содан кейін мен төмен қарай құлдилап бара жатқанымды сездім және бір минут шамасында көз ілеспестей жылдамдықпен төмендегенім сонша, жүрегім тоқтап қала жаздады.</seg>
<seg id="2711">Құлдилауым үрейді ұшыра шалп еткен дыбыспен тынды, бұл дыбыс менің құлағыма Ниагара сарқырамасының шуылынан да қатты естілді.</seg>
<seg id="2712">Сол сәтте мен теңізге құлағанымды ұқтым.</seg>
<seg id="2713">Өз денемнің салмағымен және әр түрлі заттар мен қорапты берік ету үшін оның төрт бұрышынан жоғары-төмен бекіткен темір тақтайшалардың арқасында қорап суға бес футтай батты.</seg>
<seg id="2714">Менің сол сәттегі және кейінгі болжауларымша, қораппен ұшып келе жатқан бүркітке олжаға ортақтасқысы келген екі-үш қарсыласы шабуылдап, шайқас кезінде бүркіт мені тұмсығынан шығарып алса керек.</seg>
<seg id="2715">Қорап түбіне бекітілген темір тақтайшалар (ең ауыры да осылар еді) құлдилау кезінде тепе-теңдіктің сақталуына септессе, су бетіне соғылғанда, қорапты сынып кетуден сақтаған.</seg>
<seg id="2716">Бекіткіштердің бәрі тығыз кіргізілген, ал есіктер топсамен ашылмай, көтермелі терезелер сияқты ашылып, жабылатын еді.</seg>
<seg id="2717">Ауа жетпегендіктен тұншыға бастаған мен аспалы төсегімнен әзер шықтым да, ішке таза ауа кіргізу үшін қақпақтағы әлгінде айтылған тақтайды жылжытуға батылдық еттім.</seg>
<seg id="2718">Сол кезде арамызды бар-жоғы бір-ақ сағат бөліп тұрған өзімнің мейірбан Глюмдалькличіммен бірге болсам деген тілек менің көңілімді қайта-қайта қалай мазалады десеңізші!</seg>
<seg id="2719">Байғұс өбектеушім ойға түскенде және менің жоғалуым оған қандай қасірет әкелерін, патшайымның реніші мен оның үміттерінің күйрегенін ойлағанда, мен өзімнің бейбақ күйімді ұмытып, көз жасымды тізгіндей алмағаным имандай шындық еді.</seg>
<seg id="2720">Сәт сайын қорабымның сынуын күтіп, тіпті орайы келді дегенде, бірінші ұйытқыған желмен немесе алғашқы толқынмен аударылып түсерін ойлап, жаннан баз кешкен осыншалықты үрейлі сағаттар пешенесіне жазылған саяхатшылар кемде-кем шығар.</seg>
<seg id="2721">Терезелерімнің бір ғана әйнегі сынса болды, ажалдан құтылмасым анық еді; оның үстіне, бұл әйнектер жолдағы кездейсоқтықтардан сақтау үшін сырт жағынан қойылған темір торлармен ғана қорғалған болатын.</seg>
<seg id="2722">Саңылаулардан аз-аздап су сыздықтай бастағанын аңғарып, шамам келгенше тығындадым.</seg>
<seg id="2723">Қорабымның төбесін көтеріп ашуға күшім жетпеді, әйтпесе, жоғарыға шығарым анық еді; ал ол жақта мен, мына қамақта қамалып отырғандағыдан гөрі, бірер сағатқа өмірімді ұзартар едім.</seg>
<seg id="2724">Ал бір-екі күн қауіптен құтылудың орайы түскеннің өзінде, одан кейін мен аштық пен суықтан келер ажалдан басқа не күтпекпін?</seg>
<seg id="2725">Әр сәт сайын ажал күтіп, тіпті соны тілеп, осындай күйде мен төрт сағаттай уақыт өткіздім.</seg>
<seg id="2726">Мен өз қорабымның бітеу жағына мықтап бекітілген екі тұтқа барын, мені ат үстінде көтеріп жүретін қызметші өзінің былғары белбеуін осы тұтқалардан өткізіп, беліне байлап алатынын оқырманға алдында айтқан едім.</seg>
<seg id="2727">Осындай қолайсыз жағдайда отырып, мен кенеттен қораптың дәл осы жағынан бірдеңенің тықырлайтынын естідім, я болмаса, маған солай сезілді; осыған іле-шала маған қорабымды теңіз үстімен сүйретіп бара жатқандай көрінді, өйткені сәт сайын мен жұлқыланған сияқты әсерде болдым; бұл екі арада толқындар тереземнен аса көтеріліп, мен қараңғыға қамалдым.</seg>
<seg id="2728">Қай тұстан көмек келуі мүмкіндігін түсінбесем де, көңілімде еркіндікке деген болмашы үміт оянды.</seg>
<seg id="2729">Мен еденге бекітілген орындықтарымның бірін бұрап босаттым да, оны осының алдында ғана ысырып қойған жылжымалы тақтайдың астына қайтадан бар күшіммен бұрап бекіттім.</seg>
<seg id="2730">Содан соң ұдайы жанымда болатын таяққа беторамалымды байлап, оны саңылаудан шығардым да, алда-жалда жақын маңайда жүрген қайық яки кеме болса, назарын аудару үшін және бұл қорапта бейшара ажалдылар- дың бірі қамалып отырғанын теңізшілерге аңғарту үшін орамалды бұлғай бастадым.</seg>
<seg id="2731">Алайда мұның бәрі ешқандай нәтиже бермеген сияқты еді, дегенмен мен өз бөлмемнің тоқтаусыз алға жылжитынын анық сездім.</seg>
<seg id="2732">Мен мұны жартас шығар деп қорықтым және қораптың бұрынғыдан да қатты шайқалатынын аңғардым.</seg>
<seg id="2733">Мен өз бөлмемнің үстінен шыққан шуылды анық естіп қалдым, арқан лақтырылғандай болды, содан соң оны сақинадан өткізіп жатқан сияқты сықыр естілді.</seg>
<seg id="2734">Осыдан кейін мен өзімнің тұрған жерімнен үш футтай жоғары көтерілгенімді сездім.</seg>
<seg id="2735">Мен таяққа байлаулы орамалды қайтадан шығарып, дауысым қарлыққанша көмекке шақыра айғайладым.</seg>
<seg id="2736">Жауап орнына мен үш рет қайталанған қатты дауысты естіп, тілмен айтып болмас, бастан өткергендер ғана түсіне алатын қуанышқа бөлендім.</seg>
<seg id="2737">Бұдан соң мен өз басымның үстінен аяқ тықырын естідім және біреу маған саңылаудан дауыстай айғайлап, ағылшын тілінде: “Егер төменде біреу-міреу болса, сөйлесін”, – деді.</seg>
<seg id="2738">Мен аяусыз тағдырдың жазуымен бұған дейін қандай да бір саналы жаратынды бастан кешіп көрмеген зұлматқа ұрынған ағылшын екенімді айтып, баршаның жүрегін тебіренте жалбарынып, өз қамағымнан мені азат етулерін өтіндім.</seg>
<seg id="2739">Әлгі дауыс маған енді қауіп жоқтығын, өйткені менің қорабым кемеге байланғанын және әне-міне келіп қалатын ұста мені суырып алуға жарайтындай көлемде төбеден саңылау жасайтынын айтты.</seg>
<seg id="2740">Бұған жауап қайырған мен әлгі шаруаға көп уақытты текке жіберудің қажетсіздігін, ең оңай жолы экипаждың біреуінің қорап сақинасына саусағын сұғып жіберіп, оны судан алып шығуы және капитанның каютасына қоюға болатынын айттым.</seg>
<seg id="2741">Менің қиюы қашқан сөздерімді естіген теңізшілердің кейбірі мені есалаңға жорыды, басқалары күлді.</seg>
<seg id="2742">Ұста да келіп, бірер минут көлемінде төрт шаршы фут саңылау жасап, ішке кішіректеу саты тастады да, сол арқылы мен жоғарыға шықтым, содан соң мейлінше дәрменсіз халде кемеге жеткізілдім.</seg>
<seg id="2743">Таңырқаған теңізшілер мені мыңдаған сұрақтың астына алды, бірақ менде жауап берерлік дәрмен жоқ еді.</seg>
<seg id="2744">Өз кезегімде мен де мұншама пигмейді бірден көріп, абдырап қалдым, өйткені ұзақ уақыт бойы орасан дәу заттарға ғана қарап, соларға үйренісіп қалған менің көзіме мына адамдар әлгіндей болып көрінген-ді.</seg>
<seg id="2745">Дегенмен менің естен тана құлауға жақын тұрғанымды аңдаған капитан, қадірменді де құрметті шропширлік мистер Томас Вилькокс мені өз каютасына апарып, әл үстейтін дәрілер берді де, аз-кем демалуға кеңес қосып, өз төсегіне жатқызды, маған да аса керек боп тұрғаны осы еді.</seg>
<seg id="2746">Ұйықтар алдында мен капитанға қорабымда жоғалтуға қимайтын бағалы жиһаздар бар екенін; олардың арасында тамаша аспалы төсек, жолсапар төсегі, екі орындық, үстел мен сөре барын; бөлменің барлық жағына жібек пен қағаз маталар ілінгенін, дұрыстап айтқанда, қапталғанын; егер капитан теңізшілердің біріне қорапты каютаға әкелуге бұйрық берсе, онда қорапты өзім ашып, оның ішіндегі бар байлығымды оған көрсететінімді мәлімдедім.</seg>
<seg id="2747">Мынадай былжырақты естіген кезде капитан мені сандырақтап тұр деп ойлады, дегенмен (менің ойымша, мені тыныштандыру үшін ғана) менің өтінішімді орындауға қам жасайтынын айтты.</seg>
<seg id="2748">Олар кеме қажеті үшін бірнеше тақтайды және көзге іліккеннің бәрін алады да, қораптың қаңқасын теңізге тастайды; ендігі жерде едені мен қабырғалары әбден зақымданған ол аз уақытта суға толып, тұңғиыққа жол тартады.</seg>
<seg id="2749">Мен осы бір күйрету шаруаларына қатыспағаныма қатты қуандым, өйткені бұл іс өзім ұмытуды қалайтын өткен жағдайларды ойға оралтып, көңіл күйімді қатты бұзары анық еді.</seg>
<seg id="2750">Менің ұйқым бірнеше сағатқа созылса да, мазасыздау болды, себебі әлгі бір әзірде ғана қол үзген жерлерім мен басыма үйірілген қауіп-қатерлер толассыз түсіме ене берді.</seg>
<seg id="2751">Соның өзінде де, оянған кезімде мен өз күшімнің қалыпқа келгенін аңдадым.</seg>
<seg id="2752">Кешкі сағат сегіздің шамасы еді, мені ұзақ уақыт ашықты деп ойлаған капитан тездетіп кешкі асты жеткізуге бұйырды.</seg>
<seg id="2753">Менің көздерімнің орнықты, сөздерімнің жүйелі екенін байқаған ол маған аса қонақжайлық танытты.</seg>
<seg id="2754">Ол әлгі қорапты тал түс шамасында бақылау тұрбасынан байқағанын және алғашында оны желкен деп ойлағанын айтты.</seg>
<seg id="2755">Жақындай келе, өзінің қателескеніне көзі жеткен соң, ол іс мәнісін білмекке шағын қайық аттандырады.</seg>
<seg id="2756">Әлгілердің ақымақтығына күліп алған капитан теңізшілерге мықты арқанның екеуін алуға бұйрық береді де, қайыққа өзі мінеді.</seg>
<seg id="2757">Теңіз тыныш болғандықтан, ол қорапты бірнеше рет айналып өтіп, оның темір торлы терезесі барын байқайды.</seg>
<seg id="2758">Бұдан соң ол сәуле кірер саңылауы жоқ, тек қана тақтайдан тұратын бір жағынан екі тұтқаны көреді.</seg>
<seg id="2759">Капитан осы жақтан жақындауға бұйырады да, арқанды тұтқалардың біріне байлап, теңізшілерге менің сандығымды (ол оны солай атады) кемеге қарай сүйреуге тапсырма береді.</seg>
<seg id="2760">Оны сүйреп әкелген кезде капитан екінші арқанды төбеге бекітілген сақинаға байлап, қорапты көтеруге бұйырады, әйтсе де, бүкіл команданың жабылғанына қарамастан, мені екі-үш футқа ғана көтере алады.</seg>
<seg id="2761">Капитан менің таяққа байлап, саңылау арқылы желпілдеткен орамалымды көргенде, қорапта әлдебір байғұстар қамалған екен деп ойлапты.</seg>
<seg id="2762">Мен капитаннан оның өзі, я болмаса, экипаждағы біреу-міреу кеме үстінен мені байқамай тұрып, аспаннан алып құс көрген-көрмегенін сұрадым.</seg>
<seg id="2763">Мен ұйықтап жатқан кезде теңізшілермен мән- жайды ақылдасқан кезде теңізшілердің бірі солтүстікке қарай ұшып бара жатқан үш бүркітті көргенін хабарлағанын және өз көзіне бұл құстардың үйреншікті көлемде көрінгенін айтты; менің ойымша, құстардың әдеттегідей көрінуі олардың тым биікте ұшуымен байланысты болса керек.</seg>
<seg id="2764">Бұдан соң мен жерден қаншалықты алыста жүргенімізді сұрадым.</seg>
<seg id="2765">Ол, барынша дәл есептеулерге сүйенсек, біз бен жағалаудың арақашықтығы жүз лигадан кем болмайтынын айтты.</seg>
<seg id="2766">Мен өзім тірлік еткен елден шығып кеткен соң екі сағаттай уақыт өткен шамада теңізге құлағанымды алға тарта тұрып, оның есебінде кемінде жартылай қателік барын айттым.</seg>
<seg id="2767">Менің ескертпемнен кейін менің миымның дұрыстығына тағы да күмәндана бастаған капитан мұнысын маған астарлай аңғартып, өзінің мен үшін әзірленген каютасына баруыма кеңес берді.</seg>
<seg id="2768">Мен оның жылы-шырайлы қабағы мен керемет ортаның арқасында күшімді қалпына қайта келтіргенімді, ақыл- ойымның да мейлінше мөлдіреп тұрғанын айттым.</seg>
<seg id="2769">Сол сәт маңызды кейіпке ене қалып, менімен бүкпентайсыз сөйлескісі келетінін айтқан ол әлдебір қанды қылмыс жасағаным үшін әлдебір әміршінің жарлығымен жазаға тартылып, әлгі сандыққа қамалғандықтан, оның үстіне ар-ұятым қысқан- дықтан, менің ақыл-ойыма зақым келмегеніне шүбәсі барын аңғартып өтті де; кейбір елдерде аса қауіпті қылмыскерлерді тесік қайыққа ас-сусыз отырғызып, әлгі қайықты теңізге жіберу дәстүрі бар екенін білетінін де сездіріп, одан кейін, осындай қандықолды кемесіне алғаны үшін өзін өзі оңдырмай балағаттап алды да, ақыр-соңында маған ең бірінші кезіккен айлаққа дейін аман-сау жеткізуге сөз берді.</seg>
<seg id="2770">Ол алғашында теңізшілерге, одан кейін оның өзіне айтқан, менің бөлмеге, яки сандыққа, қатысты берекесіз сөздерім, алақ-жұлақ көзқарасым мен кешкі ас үстіндегі біртүрлі қылықтарым өз көңіліндегі күмәнді одан әрі күшейте түскенін және қосты.</seg>
<seg id="2771">Мен капитаннан өзім бастан өткерген хикаяларды сабырмен тыңдауын өтіндім де, Англиядан осы жолы шыққан сәтімнен бастап, менің қорабымды оның өзі аңғарған мезетке дейін алып-қоспасыз әңгімелеп бердім.</seg>
<seg id="2772">Қалай болғанда да, ақиқат шіркін салиқалы санаға әманда жол табары анық-ау, парасатты ақылға бай, оның үстіне білімнен де құр алақан қалмаған осы бір қадірменді де құрметті джентльмен менің адалдығым мен шыншылдығыма көп ұзамай-ақ көз жеткізді.</seg>
<seg id="2773">Солай бола тұрса да, айтқандарымды мейлінше тиянақтай түскім келіп, капитаннан кілті өз қалтамда жатқан менің сандықшамды әкелуге бұйрық беруін өтіндім (өйткені менің бөлмемді теңізшілер қалай реттестіргенін ол маған бұрынырақта айтқан еді).</seg>
<seg id="2774">Мен сандықшаны капитанның көз алдында ашып, оған өзім таңғажайып жағдайда әзер құтылған елде жүрген кезімде жинаған аса сирек заттардың кішігірім жиынтығын көрсеттім.</seg>
<seg id="2775">Бұлардың арасында патша сақалының түктерінен өзім әзірлеген тарақ және дәл сол материалдан жасалған, бірақ арқалығына ағаш орнына ұлы мәртебелі патшайымның тырнағының кесіндісі пайдаланылған тағы бір тарақ бар еді.</seg>
<seg id="2776">Сондай-ақ мұнда ұзындығы бір футтан жарты ярдқа дейінгі инелер мен түйреуіштер, патшайым таранғанда түскен шаштардың бумасы, мейірбан патшайым бірде өз шынашағынан шешіп алып, менің мойныма алқа сияқты кигізген алтын сақина да болатын.</seg>
<seg id="2777">Мен өзіме көрсеткен қызметі үшін ризалығымның белгісі ретінде сақинаны капитанға ұсынып едім, ол үзілді-кесілді бас тартты.</seg>
<seg id="2778">Мен оған бір фрёйлиннің башпайынан өз қолыммен кесіп алған сүйелді де көрсеттім, үлкендігі Кент алмасындай болатын бұл сүйелдің қаттылығы сонша, Англияға қайтып оралғаннан кейін мен одан құты жасап, сыртын күміспен нақыштадым.</seg>
<seg id="2779">Ең соңында мен одан өзім киіп тұрған, тышқан терісінен тігілген шалбарды қарап шығуын сұрадым.</seg>
<seg id="2780">Мен капитанды малайлардың бірінің тісін менен сыйлық ретінде алуға әзер көндірдім, өйткені оның әлгі тісті айналдыра қызықтап, мұндай да тіс болатынын миына сыйғыза алмай тұрғанын байқап едім.</seg>
<seg id="2781">Капитан түкке тұрғысыз әлгі сыйлықты алғысына жаудыра қабылдады.</seg>
<seg id="2782">Глюмдалькличтің малайларының бірі тіс ауруынан қатты қиналған кезде тәжірибесіз оташы сап-сау тұрған бұл тісті жаңылысып жұлып алған еді.</seg>
<seg id="2783">Мен мұны жақсылап тазартып, ерекше дүние ретінде сандықшама салып қойған болатынмын.</seg>
<seg id="2784">Ал мұның ұзындығы бір футтай, диаметрі төрт дюйм еді.</seg>
<seg id="2785">Менің әсіре бояусыз әңгімеме тәнті болған капитан Англияға оралғаннан кейін осының бәрін қағазға түсіріп, жариялылықтың игілігіне айналдыратыныма, сөйтіп, барша дүниеге жақсылық жасарыма сенетінін білдірді.</seg>
<seg id="2786">Бұған жауап ретінде мен, өз бағамдауымша, бүгінгі кітап нарығының саяхат жазбаларынан онсыз да мелдектеп тұрғанын; қазіргі уақытта біздің оқырманға таңсық көрінетін ештеңе қалмағанын, ал мұның өзі менің сөздеріме шүбәлануға жол ашатынын; көптеген авторлардың шындыққа көңіл бұрғаннан гөрі, өз атақтарын шығаруға және пайда табуға ұмтылатынын, сол себепті аңғал оқырманды алдаусырататын айла-шарғыларға баса ден қоятынын; ал менің хикаяларымда тек қана шындықта болған оқиғалар әңгімеленетінін, оның ішінен оқырман басқа саяхатнамаларда тасып-төгіліп жататын таңғажайып өсімдіктерді, ағаштарды, құстар мен аңдарды, я болмаса, қанішерлік ғұрыптар мен жабайылардың пұтқа табынуларын таба алмай қиналарын айттым.</seg>
<seg id="2787">Солай дей тұра, мен ізгі ниеті үшін капитанға ризашылық білдірдім де, бұл жайында ойлануға уәде еттім.</seg>
<seg id="2788">Менің неге осынша қатты сөйлейтініме таңырқаған капитан мен тірлік еткен елдегі патшаның яки патшайымның құлағында мүкіс бар-жоғын сұрады.</seg>
<seg id="2789">Мен мұның соңғы екі жыл аясында пайда болған әдет екенін айта тұрып, өз кезегімде, мені капитан мен бүкіл экипаждың дауыстары таңғалдыратынын, өйткені оларды ап-анық естіп тұрсам да, олар сыбырлап жүргендей көрінетінін айттым.</seg>
<seg id="2790">Өзімнің алыптарыммен тілдесу үшін маған, өзімді үстел үстіне шығарып қоятын немесе қолдарына көтеріп тұратын жағдайларды есептемегенде, көшедегі шіркеу мұнарасының ең биігінде тұрған адаммен сөйлескендегідей дауыс шығару керек еді.</seg>
<seg id="2791">Мен оған өзім байқаған тағы бір жайтты, яғни кемеге келген кезімде маңайыма жиналған теңізшілердің бәрі маған осы ғұмырымда көзім көрген жандардың қай-қайсынан да тұрқы жағынан түкке тұрғысыз жаратындылар сияқты сезілгенін айттым.</seg>
<seg id="2792">Шынында да, жазмыш мені әлгі патшаның жеріне лақтырып тастағалы бері менің көздерім таңғажайып дәу заттарға үйреніп кеткені сонша, мен өзімді айнадан көргім келмейтін, өйткені көңілде туындайтын қолайсыз салыстырулар маған өзімнің түкке тұрғысыз екенімді амалсыз мойындататын сияқты еді.</seg>
<seg id="2793">Сол кезде капитан кешкі ас үстінде мені бақылай отырып, менің әр затқа барынша таңырқай қарайтынымды және күліп қоймау үшін өзімді тежеуге күш салатынымды аңғарғанын; мұндай оғаш қылықтарымды қалай қабылдауды білмегендіктен, оны ақыл-ойдағы ауытқумен байланыстырғанын айтты.</seg>
<seg id="2794">Мен оған өзінің дұрыс аңғарғанын, өйткені үлкендігі үш пенс қана ыдысты, бір ғана ас үстінде жеп қоюға болатын шошқаның сан етін, жаңғақтың қабығындай ғана тостағанды көрген кезде менің өзімді басқаша ұстауым мүлдем мүмкін болмағанын айттым, оған қоса, мұндағы дүниелер мен азық-түлікті өз көргендеріммен салыстыра, біраз сипаттамалар жасадым.</seg>
<seg id="2795">Жалпы, өз қасында болған кезімде патшайым мені қажеттінің бәрімен қамтамасыз етсе де, менің өзіме қатысты түсінігім төңірегімнен көргендеріме лайықтала қалыптасып кеткен еді; оның үстіне, адамдардың өз кемшіліктеріне көз жұма қарайтыны тәрізді, мен де өзімнің түкке тұрғысыз салмағымды ескергім келмейтін.</seg>
<seg id="2796">Капитан менің қалжыңымды қалтқысыз түсінді және ашқарақтың асқазанынан көзі үлкен келетінін меңзейтін ағылшын мақалымен қарымта жауап қайырып, бір күн бойына ораза ұстасам да, менің бойымнан ашқарақтық аңдамағанын айтты.</seg>
<seg id="2797">Тонкинде болғаннан кейін, Англияға оралар жолында кеме солтүстік-шығысқа қарайғы 44° солтүстік ендікте және 143° бойлыққа кіреді.</seg>
<seg id="2798">Әйтсе де, мен бортқа алынғаннан кейін екі күн өткен кезде біз пассат желіне ұрындық та, оңтүстікке қарай ұзақ жүрдік; ал Жаңа Голландия жанынан өткен соң, Ізгі Үміт мүйісін айналып шыққанша, Б.-О.-Б. бағытына, одан соң О.-О.-Б. бағытына бет түзедік. Біздің сапарымыз өте сәтті болды, дегенмен оны сипаттап, оқырманды жалықтырмайын.</seg>
<seg id="2799">Азық-түлік пен таза су алу үшін капитан бір-екі айлаққа бұрылса да, мен Даунсқа келіп тірелгенше бірде-бір рет кемеден түспедім, ал бұл өзім еркіндікке шыққаннан бері тоғыз ай өткен соң, яғни 1706 жылдың 3 маусымында болған еді.</seg>
<seg id="2800">Мен капитанға өзімді осында жеткізгенінің өтемі ретінде қолымда бардың бәрін ұсынған едім, бірақ ол тесік фартинг алуға да келіспеді.</seg>
<seg id="2801">Біз нағыз достарша қоштастық та, ол маған Редрифке қонаққа келуге уәде берді.</seg>
<seg id="2802">Содан соң мен капитаннан қарызға алған бес шиллингке лау ат пен жолсерік жалдадым.</seg>
<seg id="2803">Жол бойы ағаштардың, үйлердің, адамдар мен үй жануар- ларының көзге қораш көлемін бақылай жүріп, мен Лилипутияда жүрмін деген ойдан шыға алмай қойдым.</seg>
<seg id="2804">Мен жолшыбай кезіккен жүргіншілерді езіп кетуден қорқып, олардың әрі кетуін өтіне, қатты-қатты айғайлаумен болдым; өз тарапымнан болған әлгіндей оспадарлықтың кесірінен бір- екі рет бас сүйегім де қақ айырыла жаздады.</seg>
<seg id="2805">Жолды сұрай жүріп, өз үйіме жеткен кезде қызметшілердің бірі есік ашты да, мен маңдайшаға басымды ұрып алмау үшін (дарбаза астынан өткен қаз сияқты едім) табалдырықтан бүкшеңдей аттадым.</seg>
<seg id="2806">Әйелім мені құшақтамаққа жүгіре жеткенде, “Бетіме бойы жете қоймас” деп ойлаған мен оның тізесінен де төмен иілдім.</seg>
<seg id="2807">Менен бата алғысы келген қызым тізерлей отырып еді, бірақ көзімді алпыс фут биіктікке қадап, басымды қақшита көтеріп жүруге дағдыланып кеткен мен қызым орнынан қайта тұрғанша, оны көрмедім, бұдан соң мен оны бір қолыммен белінен құшақтай көтермек болдым.</seg>
<seg id="2808">Қызметшіге және үйде болған бір-екі досыма мен, алыптардың пигмейлерге қарағаны сияқты, жоғарыдан төмен қарай көз салдым.</seg>
<seg id="2809">Әйеліме тым үнемдей тірлік еткендіктен, қызым екеуінің де титығы жете азып, титімдей бірдеңе болып қалғандарын айттым.</seg>
<seg id="2810">Не керек, менің жүріс-тұрысымның түсініксіз болғаны сонша, бұлардың бәрі, алғаш көрген кездегі капитан сияқты, мені ақылынан алжасқанға балады.</seg>
<seg id="2811">Бұл тұста осылардың бәрін еске алып тұрған себебім – әдет пен өзіңді сендіріп алудың қаншалықты күшті екенін көрсету ғана еді.</seg>
<seg id="2812">Отбасымен және достармен арадағы түсініспеушіліктің бәрі де көп ұзамай-ақ шешілді, дегенмен әйелім бұдан былай менің теңіз бетін көрмейтінімді салтанатты түрде мағлұмдады.</seg>
<seg id="2813">Осымен мен өзімнің мехнатқа толы саяхаттарымның екінші бөлімін тәмамдаймын. ЛАПУТАҒА, БАЛЬНИБАРБИГЕ, ЛАГГНЕГГКЕ, ГЛАББДОБДРИБКЕ ЖӘНЕ ЖАПОНИЯҒА САЯХАТ</seg>
<seg id="2814">І тарау</seg>
<seg id="2815">Автор үшінші саяхатқа аттанады.</seg>
<seg id="2816">Ол теңіз қарақшыла- рының қолына түседі.</seg>
<seg id="2817">Бір голландтықтың өшпенділігі.</seg>
<seg id="2818">Автордың әлдебір аралға келуі.</seg>
<seg id="2819">Оны Лапутаға көтеріп алады.</seg>
<seg id="2820">Үйде болғаныма он күн толар-толмаста маған үш жүз тонна су сыятын “Ізгі Үміт” атты үлкен кеменің командирі, корнуэлстік капитан Уильям Робинсон қонаққа келді.</seg>
<seg id="2821">Оның меншігінің бір ширегін құрайтын және оның командасымен Левантқа аттанған өзге бір кемеде бір кезде мен оташы болған едім.</seg>
<seg id="2822">Оның менімен қарым-қатынасы қызметтік байланыстан гөрі, аға-іні байланысына көбірек ұқсайтын.</seg>
<seg id="2823">Менің оралғанымды естісімен, ол маған келді және оның бұл келісі достық ықыласқа көбірек ұқсады, өйткені ол ұзақ уақыт бірін-бірі көрмеген достар арасында болатын әңгімеден бөтен ештеңе айта қоймады.</seg>
<seg id="2824">Дегенмен маған жиі келгіштей бастаған ол менің аман-есен оралғаныма қуанатынын білдірді, менің үйде біржола тұрақтамақ ойым бар-жоғын сұрады, екі айдан соң Ост-Индияға жүрмек ниеті бар екенін орағытты, ақырында қайта-қайта кешірім сұрай тұрып, мені өз кемесінде оташы болуға шақыратынын төтесінен айтты да, менің қол астымда екі штурманмен бірге тағы бір оташы болатынын, маған екі есе көлемде айлық төленетінін, менің теңіз тірлігін өзінен де кем білмейтініме өз тәжірибесінде көзі анық жеткендіктен, кемені басқару ісіне өзімен бірдей араласатынымды және менің ақыл-кеңестеріме құлақ асуға міндеттенетінін алға тартты.</seg>
<seg id="2825">Бұрыннан да өзім инабатты адам ретінде білетін капитанның маған кереметтей ықылас танытқаны сонша, бастан өткерген мехнаттарыма да қарамастан, дүниені көруге деген құмарлық қайтадан елеурей қоздап, мен оның ұсынысынан бас тарта алмай қалдым.</seg>
<seg id="2826">Ендігі жалғыз қиындық әйелімді көндіру еді, дегенмен бұл сапардан балаларымызға қаншама пайда әкелерімді жайып салғанымда, қалай келісім бергенін оның өзі де байқамай қалды.</seg>
<seg id="2827">1706 жылғы 5 тамызда зәкір көтерген біз 1707 жылдың 11 сәуірінде С.-Жорж фортына келіп жеттік.</seg>
<seg id="2828">Біз мұнда үш күн тұрдық, өйткені теңізшілердің біразы ауырып қалды да, экипажды жаңартуға тура келді.</seg>
<seg id="2829">Сол жерден біз Тонкиге жол тарттық, капитан мұнда біраз уақыт аялдауға ұйғарды, себебі оның сатып алмақ болған нәрселері даярланып біткенше бірнеше ай керек екен.</seg>
<seg id="2830">Осылайша, амалсыз аялдама кезінде кетер шығынды аз да болса жабу үшін, капитан шағын қайық сатып алды да, оған тонкиндіктер мен көршілес аралдар арасындағы сауда-саттықта әрдайым өтімді дүниелердің әр түрінен тиеп, өзі Тонкиндегі шаруаларды бітіре беретін болды да, әлгі нәрселерді сатып келу өкілдігін маған жүктеп, қарауыма, арасында жергілікті үш адам бар, он төрт адам берді.</seg>
<seg id="2831">Біз аттанғалы үш күн өтер-өтпестен, күшті дауыл көтеріліп, бес күн бойы бізді алғашында солтүстік-шығысқа, одан кейін шығысқа қарай ығыстырды, содан соң, батыстан соққан күшті жел әлсірей қоймаса да, біршама тымық ауа райы орнықты.</seg>
<seg id="2832">Оныншы күні соңымызға түскен екі теңіз қарақшы кемесі көп әуреленбей-ақ бізді қуып жетті, өйткені біздің жүкке лық толы қайығымыз өте баяу қозғалатын, оның үстіне бізде қорғанарлық мүмкіндік те болмаған еді.</seg>
<seg id="2833">Екі қарақшы кемесі бізге екі жақтан қатар келіп қусырды да, өз адамдарын ілестіре, біздің қайыққа басып кірді, дегенмен етпетімізден сұлап жатқан (мен солай бұйрық берген едім) бізді көргенде, олар бізді мықтап байлап, күзет қалдырумен ғана шектелді де, өздері қайықты тінтуге кірісті.</seg>
<seg id="2834">Мен бұлардың арасында бір голландтық барын аңғардым, байқауымша, ол қайықтардың ешқайсысына басшылық етпегенімен, жап-жақсы беделге ие екені де байқалды.</seg>
<seg id="2835">Біздің түр-әлпетімізден ағылшын екенімізді таныған ол бізге өз тілінде тіл қатып, бірімізге біріміздің арқамызды қабыстыра байлап, теңізге тастауға уәде етті.</seg>
<seg id="2836">Мен голланд тілінде біршама сөйлеуші едім, оған өзіміздің кім екенімізді түсіндіріп, біздің христиан және протестант екенімізді, оның өз отанымен достық қарым- қатынастағы көршілес мемлекеттің адамдары екенімізді назарына сала отырып, оның бізге көмектесуін, ол үшін бізге аяушылық сұрап капитанға кепілдік етуін өтіндім.</seg>
<seg id="2837">Бұл сөздер шамына тиген голландтық бізге тағы бір сестеніп алды да, қасындағы серіктеріне бұрылып, ара-арасында христианос дегенді жиі қайталай, қызулана бірдеңелерді айта бастады.</seg>
<seg id="2838">Қарақшылардың едәуір ірі қайығының капитаны соншалықты жатық болмаса да, голланд тілінде ептеп сөйлей алатын жапон екен.</seg>
<seg id="2839">Маған жақын келген ол біраз сұрақтар қойып, оларына ілтипатты жауаптар алған соң, біздің өлтірілмейтінімізді мәлімдеді.</seg>
<seg id="2840">Капитанға иіле тәу етіп, голландтыққа бұрылдым да, оған өз бауырым христианнан гөрі, пұтқа табынушыдан көбірек қайырым көргенім жаныма бататынын айттым.</seg>
<seg id="2841">Алайда өзімнің ойланбай айтып салған сөзіме көп ұзамай-ақ опынуға тура келді, өйткені әлгі кекшіл сұмпайы мені теңізге лақтыруға екі капитанды көндіруге (маған өмірімді сақтауға уәде беріп қойған олар бұған келіспеді) барынша күш салды, сөйте жүріп, ақырында маған өлімнен де жаман жаза белгілеуге қол жеткізді.</seg>
<seg id="2842">Жанымдағылар қарақшылардың екі қайығына теңдей бөліп орналастырылды, ал менің қайығымда жаңадан команда жасақталды.</seg>
<seg id="2843">Менің жайыма келсек, олар мені кішкентай желқайыққа отырғызып, ескек, желкен және төрт күнге жетерлік ас-су беріп, жел мен толқынның жетегінде қалдыруға ұйғарды.</seg>
<seg id="2844">Мен желқайығыма отырған сәтте, палубада тұрған голландтық өз тілінің сөз байлығын құрайтын балағаттар мен қарғыстардың бәрін маған жаудырды.</seg>
<seg id="2845">Қарақшыларға жолығардан бір сағат бұрын жасаған есебімше, біз 46° солтүстік ендікте және 183° бойлықта тұрған едік.</seg>
<seg id="2846">Қарақшылардан едәуір ұзап кеткеннен кейін, мен қалтамдағы дүрбімнің көмегімен оңтүстік-шығыста бірнеше арал барын байқадым.</seg>
<seg id="2847">Желкенді керіп, қуалай соққан желдің жәрдемімен осы аралдардың ең жақынына жетіп алуға ниеттендім және үш сағат мұғдарында ол ниетіме де жеттім.</seg>
<seg id="2848">Арал құз, жартастардан тұрады екен, дегенмен маған көптеген құс жұмыртқаларын тауып алудың орайы келді де, шақпақ таспен от тұтатып, аршагүл мен қураған балдырларды алаулата, жұмыртқаларымды пісіріп алдым.</seg>
<seg id="2849">Жанымдағы азық-түлік қорын мүмкіндігінше сақтауды ойлағандықтан, менің кешкі асымның мәзірі осы ғана болды.</seg>
<seg id="2850">Жартастың ығына аршагүлден төсек қамдап алған мен түнде өте жақсы ұйықтап шықтым.</seg>
<seg id="2851">Ертеңінде желкенімді көтердім де, бірде желкенді, бірде ескекті пайдалана жүріп, мен келесі аралға, одан үшіншісіне және төртіншісіне жол тарттым.</seg>
<seg id="2852">Әйткенмен, өз бейнеттерімді тәптіштей сипаттаумен оқырманның зейінін шаршатпау үшін, бесінші күні алғашқы аралдан оңтүстік – оңтүстік-шығысқа қарай орналасқан, өзім аңғарған аралдардың ең соңғысына келіп жеткенімді айтсам да жеткілікті болар.</seg>
<seg id="2853">Бұл арал өзім шамалағаннан алыс болып шықты да, бес сағатқа созылған сапардан кейін ғана мен оның жағаларына жеттім.</seg>
<seg id="2854">Мен оны толықтай дерлік айналып шыққан кезде ғана, өзімнің аялдауыма қолайлы орын таптым, бұл менікіндей желқайықтың үшеуі ғана әзер сыятын шағын шығанақ еді.</seg>
<seg id="2855">Арал әр-әр жерінде ғана бұта шөптер мен хош иісті өсімдіктер шұбарта көрінетін жартастардан тұрады екен.</seg>
<seg id="2856">Мен өзімнің болмашы азық-түлігімді шығарып, аз-кем жүрек жалғап алдым да, қалғанын аралдағы қисапсыз үңгірлердің біріне жасырдым.</seg>
<seg id="2857">Мен шатқалдардан жұмыртқаны молынан теріп әкеліп, одан кейін қураған балдырлар мен шөп-шалам жинап қойдым, ондағы ойым ертеңінде от жағып, әлгі жұмыртқаларды пісіріп алу еді (өйткені менде шақпақ тас, білте жіп пен тұтатқыш әйнек бар болатын).</seg>
<seg id="2858">Азық-түлігімді жасырған үңгір ішінде түнді өткердім.</seg>
<seg id="2859">От жағуға жинаған балдырларым мен шөп- шалам маған төсек болуға жарады.</seg>
<seg id="2860">Мен өте аз ұйықтадым, өйткені жан дүниемдегі әлдебір мазасыздық шаршағанымды ұмыттырып, көз іліктірмеді.</seg>
<seg id="2861">Мен осыншалықты қаңыраған жерде жан сақтаудың қаншалықты үмітсіздігі мен өмірімнің ақырында қандай қасірет күтіп тұрғаны жайында ойландым.</seg>
<seg id="2862">Әлгіндей ойлардың мені жаныштап тастағаны сонша, орнымнан тұруға да батылдық ете алмадым, ал ақыр-соңында бар қуатымды жиып, үңгірден еңбектеп шыққанымда, төңірек жап-жарық еді.</seg>
<seg id="2863">Көк жүзі тұп-тұнық болғандықтан, жартастарды аралап, шамалы жүргеннің өзінде күннің қуырып жібергені сонша, мен кері бұрылуға мәжбүр болдым.</seg>
<seg id="2864">Мойын бұра қарағанымда, мен күнді бүркей, аралға қарай ауа ішімен жылжып келе жатқан әлдебір аумақты денені көрдім;</seg>
<seg id="2865">өз шамалауымша, екі миль биіктікте тұрған әлгі дене күн көзін алты-жеті минуттай көлегейледі;</seg>
<seg id="2866">бірақ мен ауаның суығанын сезінбедім; сол сияқты, аспанның да адамға тау көлеңкесі түсіретін қараңғылықтан артық қараңғыланғанын байқамадым.</seg>
<seg id="2867">Әлгі дене өзіме жақындай түскен сайын, ол маған қатты дүние іспетті көріне бастады, оның асты тегіс, жайпақ еді және күн сәулесімен жалтылдап жатқан теңіз бетімен шағылыса жарқырайтын.</seg>
<seg id="2868">Мен жағадан екі жүз ярд жоғарыда тұрған едім, әлгі бір ауқымды дененің менен ағылшынның бір миліндей алыс тұсқа тігінен қалай қона бастағанын көрдім.</seg>
<seg id="2869">Қалтамдағы дүрбімді алып көз салған мен оның үстінен көптеген адамды анық көрдім, олардың әлгі дененің еңкіш жағынан көтеріліп-түсіп жатқандарын да байқадым, алайда бұл адамдардың не істеп жүргендерін анық ажырата алмадым.</seg>
<seg id="2870">Өмірге деген табиғи құштарлық көңілімді шаттық сезіміне толтырып, мен өзім ұрынған үмітсіз жағдай мен қаңыраған мына жерден дәл осы таңғажайып құбылыс қалай болғанда да құтқаратынына өзімді иландырдым.</seg>
<seg id="2871">Енді бір жағынан келсек, ауада қалқыған аралға және оны өз қалауларынша жоғарылатып-төмендете, я болмаса, алға қозғалта алатын адамдарға менің есім шыға, қалай таңырқай қарап тұрғанымды оқырман көз алдына еміс-еміс қана елестетуі мүмкін.</seg>
<seg id="2872">Әйтсе де, ол кезде мен бұл құбылыс төңірегінде пәлсапа соғарлық күйде емес едім, мені көбірек қызықтырғаны бұл аралдың қай жаққа қарай қозғалатыны болатын, өйткені ол бір сәтке тоқтап қалғандай болған.</seg>
<seg id="2873">Дегенмен көп ұзамай, ол маған жақындай түсті де, мен оның жан-жағынан кертпештеле орналасқан бірнеше галерамен қоршалғанын және олардың арасы бірінен біріне өтуге мүмкіндік беретін сатылармен жалғастырылғанын анықтап көруге мүмкіндік алдым.</seg>
<seg id="2874">Ең астыңғы галерадан мен бірнеше адам көрдім, бұлардың кейбіреуі ұзын қармақтарымен балық аулап, енді біреулері соларды қызықтап отырған еді.</seg>
<seg id="2875">Мен түнгі қалпағым (шляпам әлдеқашан тозып біткен болатын) мен беторамалымды арал жаққа бұлғай бастадым, ал ол едәуір жақындаған кезде мен тамағымды жырта айғайладым.</seg>
<seg id="2876">Бұдан соң, барынша үңіле қараған кезімде, аралдың мен жақтағы бетіне топырласқан жұртты көрдім.</seg>
<seg id="2877">Әлгі тұсқа жиналған жұрт менің айғайыма жауап бере қоймаса да, олардың мені саусақтарымен нұсқай, қарбаласып кеткеніне қарап, олардың өзімді байқағанын ұқтым.</seg>
<seg id="2878">Мен тобыр арасынан бөлініп шыққан төрт-бес адамның аралдың жоғарғы жағына қарай саты бойымен тездете көтеріліп барып, жоқ боп кеткенін ғана көрдім.</seg>
<seg id="2879">Әлгі адамдардың мына жағдайға байланысты әлдебір маңызды кісіден не істеу керектігін білуге жұмсалғанын ішім сезді және оным орайсыз да емес екен.</seg>
<seg id="2880">Топырласқан жұрт көбейе берді де, жарты сағат шамасында арал қозғалысқа түсіп, бір кезде астыңғы галера мен тұрған жерден жүз ярдтай тұсқа дейін жақындай көтерілді.</seg>
<seg id="2881">Сол сәтте мен жалбарынған қалып таныта, даусымды да соған лайықтай сөйлей бастадым, алайда ешқандай жауап болмады.</seg>
<seg id="2882">Егер сырт киімдеріне қарай бағаласақ, өзгелерден гөрі маған жақын тұрған адамдар бекзат жандарға ұқсайды.</seg>
<seg id="2883">Олар әлсін-әлсін маған қарап қойып, өзара әлдебір маңызды жиын жасап жатты.</seg>
<seg id="2884">Ақырында олардың арасынан біреуі әуезі құлаққа аса жағымды әрі ашық дауыспен айғайлай үн қатты, дыбысталуы италиялықтар тіліне ұқсағандықтан және олардың құлағына жағымдырақ естілсін деген дәмемен, мен де осы тілде жауап қаттым.</seg>
<seg id="2885">Әйтсе де біз бір-бірімізді түсіне алмадық, бірақ менің ойымды ұғу тым қиын емес-тін, өйткені олар менің жағдайымның қаншалықты қиын екенін көріп тұр еді.</seg>
<seg id="2886">Маған жартастан түсіп, жағаға келуге белгі берілді де, мен оны мүлтіксіз орындадым.</seg>
<seg id="2887">Ұшқыш арал қалықтай көтеріліп, оның жиегі тура менің үстіме келді, бұдан соң астыңғы галерадан орындық байланған шынжыр тасталды да, мен оған отырған кезде қайтадан жоғары көтеріліп алынды.Лапуталықтардың мінез-құлықтары мен әдет-ғұрыптарын сипаттау.</seg>
<seg id="2888">Олардың ғылымы туралы түсінік.</seg>
<seg id="2889">Патша мен оның сарайы жайында.</seg>
<seg id="2890">Автордың сарайда қабылдануы.</seg>
<seg id="2891">Лапуталықтардың қорқынышы мен алаңы.</seg>
<seg id="2892">Лапуталықтардың әйелдері.</seg>
<seg id="2893">Мен аралға түсер-түспестен, жұрт апыр-топыр қоршап алды, маған жақындау тұрғандары, шамасы, бекзаттары болса керек.</seg>
<seg id="2894">Бәрі мені асқан таңырқаушылықпен қарап шықты; дегенмен бұл жағынан менің өзім де қарыздар бола қойғам жоқ, өйткені мен осынау ғұмырымда өздерінің сыртқы тұрпатымен, киімімен және бет құбылыстарымен осыншама таңдандыра алатын ажалды пенделерді көрмеген едім.</seg>
<seg id="2895">Барлығының бастары не оң жағына, не сол жағына қисайып, көздерінің бірі ішке, ал екіншісі тура тас төбесіне жоғары қарап жаратылған екен.</seg>
<seg id="2896">Олардың киімдерінде күн, ай, жұлдыздардың суреттері скрипка, флейта, арфа, керней, гитара, клавикорд және басқа да, Еуропаға беймәлім, неше түрлі музыкалық аспаптардың суреттерімен алма-кезектестіре нақышталған.</seg>
<seg id="2897">Мен аулақтау тұстан қызметшілер киіміндегі көптеген адамдарды байқадым, олар бір ұшы шолақ келтектерге қамшы сияқты бекітілген, ішіне ауа үрленген торсылдақтарды қолдарына ұстап тұрды.</seg>
<seg id="2898">Кейін білгенімдей, әр торсылдақтың ішінде құрғақ бұршақ немесе ұсақ тастар бар екен.</seg>
<seg id="2899">Олар әлгі торсылдақтарымен жанындағы адамдардың ернінен және құлақтарынан анда-санда қойып қалып тұрды.</seg>
<seg id="2900">Шамасы, бұл адамдардың ақыл-есін толассыз ой-толғаныстар жұтып қойса керек, олар өздерінің сөйлеу және есту мүшелеріне сырттан әлдебір әсер болып, назарын бұрғызбаса, қасындағы адаммен сөйлесуге де, оны естуге де қабілетсіз боп қалады екен, сол себепті олар торсылдатқыш (жергілікті тілде клайменоле) аталатын бір қызметшісін ұдайы жанында ұстап, еш уақытта бұларсыз үйден шықпайды екен, ешқайда бармайды екен.</seg>
<seg id="2901">Әлгіндей қызметшінің шаруасы екі-үш немесе одан да көп адам кездесе қалған жағдайда, сөйлеуге тиісті адамның ернінен және сөзді тыңдауға тиістілерді оң құлағынан жеңіл-желпі торс еткізу екен.</seg>
<seg id="2902">Сонымен бірге, әлгі торсылдатқыш өз мырзасы сейілге шыққанда да, ұдайы қасынан табылып, қажет болған жағдайда оны көзінен жеңіл ғана торс еткізуге тиіс; өйткені ол мырза әрқашан ой толғатып жүретіндіктен, қадам басқан сайын оған шұңқырға құлау яки бағананы баспен соғу, ал көшеде біреуді қағып кету яки өзін біреу орға ұшырып түсіру сияқты жазатайым қауіптер ілесіп жүреді.</seg>
<seg id="2903">Маған осының бәрін оқырманға тәптіштей баяндау керек болды, олай етпегенде, мені баспалдақ арқылы аралдың үстіне, ал одан әрі патша сарайына апарған кезде осы адамдар жасаған сөкеттіктерді, мен сияқты, оқырманның да түсінуі қиын болар еді.</seg>
<seg id="2904">Көтеріліп келе жатқан уақытта олар өздерінің не істеп жүргенін бірнеше рет ұмытып қалып, торсылдатқыштар өз мырзаларын тұңғиықтан шығарып алғанша, мені бірнеше рет жалғыз тастап кетті; өз байқауымша, ойлары мен ақылдарында бірдеңені аңғаруға орын қалмаған бұларға менің олар үшін оғаш көрінуге тиіс сырт кейпім мен киімім де, қараша жұрттың айғай-шуы да еш әсер етпеген сыңайлы.</seg>
<seg id="2905">Өйтіп-бүйтіп жүріп, сарайға да жетіп, қабылдау залына кірген кезде мен екі жағынан ақсүйектер қауымы қоршаған тақ үстіндегі патшаны көрдім.</seg>
<seg id="2906">Тақтың алдында тұрған үлкен үстелде глобустар, ғаламшарлар шеңберлері мен неше түрлі математикалық құралдар қоқсып жатты.</seg>
<seg id="2907">Соңымыздан шұбыра ілескен сарай жұртының дабыр-дұбырының арқасында біздің келісіміздің у-шуы жеткілікті болса да, ұлы мәртебелі бізге титтей де елең етпестен, әлдебір қиын есептің шешімін іздеп, басқа дүниеде жүргендіктен, біз әлгі есептің шешімі табылғанша, кемінде екі сағаттай күтіп тұрдық.</seg>
<seg id="2908">Патшаның есепті шешкенін аңғарған кезде олардың бірі оның ернінен, ал екіншісі оң құлағынан торс еткізді; оқыс шошып оянғандай селт еткен патша жанарын маған және мені бастап келген нөкерлерге бұрып, алдын ала хабарлап қойғандықтан, біздің келісіміздің себебін ойына оралтты.</seg>
<seg id="2909">Ол бірнеше сөз айтқан соң, торсылдақ ұстаған жас жігіт маған жетіп келді де, менің оң құлағымнан жеңіл ғана торс еткізді; мен өзіме мұндай ескертулердің қажетсіздігін аңғартатын қимылдар жасадым және бұл әрекетім, кейінірек аңғарғанымдай, ұлы мәртебелі мен бүкіл сарай қауымы арасында менің ақыл-ой қабілетіме қатысты жағымды тие қоймайтын пікір туғызыпты.</seg>
<seg id="2910">Патшаның маған сұрақ қойып тұрғанын сезіп, мен өзім білетін тілдердің бәрінде жауап қайтардым.</seg>
<seg id="2911">Ақыр-соңында біздің бір-бірімізді түсіне алмайтынымыз түсінікті болған кезде, патшаның (өзінің алдындағыларға қарағанда, ол жатжерліктерге меймандостау екен) бұйрығы бойынша, мені сарайдағы бөлмелердің біріне апарып, қасыма екі қызметшіні теліп қойды.</seg>
<seg id="2912">Түскі ас берілді, салтанатты жайда патшаның дәл жанынан көрген ақсүйектердің төртеуі маған құрмет көрсетіп, менімен дастарқандас болды.</seg>
<seg id="2913">Түскі ас әрқайсысында үш түрлі тағам болатын екі отырыстан тұрды.</seg>
<seg id="2914">Алғашқы отырыста тең бүйірлі үшбұрыш түрінде кесіп алынған қойдың жауырыны, ромбоид пішініндегі сиыр еті мен циклоид пішіндес пудинг тартылды.</seg>
<seg id="2915">Екінші дастарқан мәзіріне скрипка түрінде әзірленген екі үйрек, флейта мен гобой түріндегі сосискалар мен шұжықтар және арфа бейнесіндегі бұзау төстігі еніпті.</seg>
<seg id="2916">Қызметшілер нанды конус, цилиндр, параллелограмм және басқа да геометриялық фигуралар түрінде турап берді.</seg>
<seg id="2917">Түскі ас кезінде әр түрлі заттардың олардың тілінде қалай аталатынын сұрауға батылдық еттім, егер мен өздерімен сөйлесерлік деңгейге жете алсам, онда олардың қабілеттеріне деген менің таңданысым одан сайын арта түсуінен үміттенген әлгі бекзаттар торсылдатқыштарының көмегімен маған ықыластана жауап берді.</seg>
<seg id="2918">Көп ұзамай-ақ мен нан, су сияқты өзіме керекті нәрселердің бәрін сұрай алатын болдым.</seg>
<seg id="2919">Түскі астан кейін менің дастарқандастарым кетті де, патша жарлығы бойынша, маған торсылдатқышын ілестірген жаңа адам келді.</seg>
<seg id="2920">Өзімен бірге қалам, сия, қағаз және үш-төрт кітап ала келген бұл кісі маған тіл үйрету үшін жіберілгенін ишаралай ұқтырды.</seg>
<seg id="2921">Төрт сағаттық дәріс барысында мен бірнеше бағанға көптеген сөзді аудармасымен қатарластыра жазып, бірді-екілі қысқа қайырым тіркестерді жаттап шықтым.</seg>
<seg id="2922">Менің тәлімгерім қызметшілердің біріне әлдебір затты әкелуге, бұрылуға, иілуге, отыруға, тұруға, жүруге, т.с.с. бұйырады, содан соң ол айтқан сөздерді мен жазып алып отырдым.</seg>
<seg id="2923">Сонымен бірге ол маған бір кітаптан күннің, айдың, жұлдыздардың, тропиктердің және поляр шеңберлерінің бейнелерін көрсетіп, көптеген жазық фигуралар мен стереометриялық денелердің атауларын айтты.</seg>
<seg id="2924">Ол барлық музыкалық аспаптардың аттарын айтып, сипаттады және бұлардың әрқайсысын ойнағанда қолданылатын техникалық терминдермен таныстырды.</seg>
<seg id="2925">Ол кеткен кезде мен осы сөздердің бәрін түсініктерімен бірге әліпбилік ретпен орналастырдым.</seg>
<seg id="2926">Осындай әдістің және өзімнің есте сақтау қабілетімнің арқасында бірер күн аясында мен лапута тілін біршама танып қалдым.</seg>
<seg id="2927">Өз аудармамда “ұшқыш” немесе “жүзгіш арал” деп алған “Лапута” сөзінің дұрыс этимологиясын мен еш біле алмай-ақ қойдым.</seg>
<seg id="2928">Қолданыстан шығып қалған бағзы тілде “Лап” “жоғары” дегенді, ал “унту” “әмірші” дегенді білдіреді; оқымыстылардың ұйғаруынша, осылардан келіп, “Лапунту” сөзінен өзгеріске түскен “Лапута” шығады.</seg>
<seg id="2929">Алайда өз басым мұндай түсініктемемен келісе алмаймын және бұл тым шұбалаңқы сияқты көрінеді.</seg>
<seg id="2930">Мен аталған сөздің түп-төркініне қатысты өз болжамымды осындағы оқымыстыларға айтуға батылдық еттім; меніңше, “Лапута” “лап аутед” сөзінен басқа ештеңе де емес; “лап” теңіз бетінде ойнаған күн шұғыласын білдірсе, “аутед” – “қанат” деген сөз, дегенмен мен өз болжамымды күштеп таңудан аулақпын, тек парасатты оқырманның ой таразысына салып отырмын.</seg>
<seg id="2931">Патша менің күтімімді мойындарына жүктеген адамдар үстімдегі киімнің тозғанын көріп, шара қабылдағандықтан, ертеңінде тігінші келіп, жаңа киімдер тігу үшін өлшемімді алды.</seg>
<seg id="2932">Осы шаруа кезінде шебер пайдаланған тәсілдер оның Еуропадағы бауырлары қолданатын тәсілдерге мүлдем ұқсамайтын.</seg>
<seg id="2933">Ол ең әуелі квадранттың жәрдемімен менің бойымды анықтады, содан соң сызғыш пен бырғыны қолға алып, қағаз бетінде менің денемнің өлшемдері мен кескіндерін есептеп шықты.</seg>
<seg id="2934">Алты күнде жейде әзір болды, әрине, оның бой-сымбатыма мүлдем үйлесімсіз тігілуінің себебі оны есептеп шығару кезінде кеткен болмашы қателерде еді.</seg>
<seg id="2935">Мұндай кездейсоқтықтарды жиі кездестіргендіктен, мен ондайларға назар аудармайтын болдым.</seg>
<seg id="2936">Киім болмағандықтан және аз-маз сырқаттанып қалғандықтан, мен бірнеше күнді бөлмемде өткеріп, осы уақыт ішінде өзімнің тілдік қорымды әжептәуір байыттым, соның арқасында сарайға бірінші барған кезімнің өзінде мен патшаның сұрақтарына қанағаттанарлық жауаптар қайтара алдым.</seg>
<seg id="2937">Ұлы мәртебелі аралды төмендегі жердің бетінде орналасқан бүкіл патшалықтың астанасы Лагадоға бағыттай, солтүстік-шығысқа бұруға жарлық берді.</seg>
<seg id="2938">Бұл үшін тоқсан лига жол жүру керек еді және біздің сапарымыз үш жарым күнге созылды, соның өзінде де мен ауада қалқыған аралдың қозғалысынан қандай да бір үдемелілікті аңдамадым.</seg>
<seg id="2939">Келесі күні таңғы сағат он бірлер шамасында патша, ақсүйектер, сарай қызметшілері мен қызметкерлер музыкалық аспаптарын сайлап, үш сағат бойына үзіліссіз созылған концерттерін бастап, менің құлағым тұнып қалды, оның үстіне, мен бұл концерттің мақсатын да түсіне алмадым, сол себепті маған түсінік берген тәлімгерім ұшқыш аралды мекендеген халықтың құлағы әрқашанда белгілі бір кезеңде естілетін кеңістіктер музыкасын қабылдай алатын айрықша қабілетке ие екенін және әрбір сарай қызметшісі өзінің ең жақсы меңгерген аспабымен осынау ғаламдық концертке қатысуға дайындық жасайтынын санама құйды.</seg>
<seg id="2940">Астана қала Лагадоға қарай ұшу сапарымызда ұлы мәртебелі өзінің қоластындағыларынан алым-салық қабылдау үшін бірнеше қала мен ауылдың үстіне аялдауға бұйрық берді.</seg>
<seg id="2941">Осы мақсатқа сәйкес, ұшына жеңілдеу салмақ байланған жіңішке арқандар төменге түсіріледі.</seg>
<seg id="2942">Бұл арқандарға тұрғылықты жұрт өздерінің берешектерін ілген соң, олары батпырауық ұшырған оқушылардың жіп байлаған қағаз жапырақтары сияқты тіке жоғары көтерілетін.</seg>
<seg id="2943">Кей кездері біз төменнен шараптар мен азық-түліктерді де көтеріп алатынбыз.</seg>
<seg id="2944">Менің математикалық білімдерім олардың басым бөлігі математика мен музыкадан (менің музыкамен де аз-маз таныстығым бар еді) алынған тұрақты сөз тіркестерін игеруде маған үлкен септігін тигізді.</seg>
<seg id="2945">Олардың ойларының бәрі тек қана сызықтар мен фигуралар төңірегінде айналып жүреді.</seg>
<seg id="2946">Мәселен, олар әйелдің немесе әлдебір жануардың сұлулығын дәріптегісі келсе, оны міндетті түрде ромбылар, шеңберлер, параллелограмдар, эллипстер және басқа да геометриялық ұғымдар арқылы немесе музыкадан алынған терминдер арқылы бейнелейді, әрине, бұл тұста оларды санамалап жатудың қажетсіздігі анық.</seg>
<seg id="2947">Патшаның ас үйінен мен неше түрлі математикалық және музыкалық аспаптарды көрдім, ұлы мәртебелінің дастарқанына қойылатын тағамдарды аспаздар осылардың үлгісінде даярлайды.</seg>
<seg id="2948">Лапуталықтардың үйлері мейлінше сұрықсыз салынған, қабырғалары қисық-қисық бөлмелердің бірде-бірінен бірде- бір түзу бұрыш табу мүмкін емес; бұл кемістіктердің сыры олардың қолданбалы геометрияны тұрпайы да кәсіпшіл ғылымға балап, оған жаратпай қарауында жатыр; ал олардың өздері жасайтын талғампаз нұсқауларға жұмыскерлердің миы жетпейтіндіктен, әлгіндей қателіктер толассыз жалғаса береді.</seg>
<seg id="2949">Жалпы, олар қағаз бетінде сызғышты, қарындашты және бырғыны шырқ үйіре пайдалана білгенімен, күнделікті қарапайым шаруаларға келгенде, бұлардан өткен ебедейсіз, қолапайсыз және математика мен музыкаға қатысы жоқ нәрсенің бәріне соншама доғал жандарды кездестірген емеспін.</seg>
<seg id="2950">Олар анда-санда ғана өздері дұрыс боп шығатын жағдайлардан басқа нәрсенің бәрінде өте қатты жаңылысып, әрдайым қызуқандылыққа салына қарсыласады.</seg>
<seg id="2951">Елестету, қиялдау және ойлап табу бұл адамдарға мүлдем жат, тіпті олардың тілінде осы ұғымдарды білдіретін сөздер де жоқ, бұлардың ақыл-ой әрекеттерінің бәрі әлгінде аталған екі ғылымның шеңберінде шектелген.</seg>
<seg id="2952">Лапуталықтардың дені, әсіресе, астрономиямен шұғылдана- тындары, ашық мойындауға қысылғандарымен, астрологияға сенеді.</seg>
<seg id="2953">Өзім байқаған жайттардың ішінен мені барынша таңдандыратыны және өзім ешбір түсіне алмайтыным – олардың жаңалықтар мен саясатқа деген құштарлығы, олар қоғамдық істер жайынан әрдайым хабардар болып жүреді, мемлекеттік мәселелер жайында пікірлерін айтысады және партиялық пікірлердегі әрбір ықпал үшін жан сала дауласады.</seg>
<seg id="2954">Жалпы, “Ең кішкентай домалақтағы градус саны ең үлкен домалақтағымен бірдей болады” дегенге сүйене отырып, “Глобусты басқару мен айналдыруға қандай өнер қажет болса, дүниені басқару үшін де сондай-ақ өнер қажет” деген болжам жасайтыны болмаса, математика мен саясатқа ортақ әлдебір ұқсастықты ешқашан таба алған емеспін, әйтсе де, әлгіндей әдетті мен еуропалық математиктерден де аңғардым.</seg>
<seg id="2955">Дегенмен, менің ойымша, мұндай әдет адамдар арасында кеңінен таралған осалдыққа, яғни біздің көбіне-көп жағдайда өзімізге қатысы шамалы және мәнісіне баруға меңгерген біліміміз бен табиғи қабілетіміз тұрғысынан даярлығымыз мейлінше аздық ететін нәрселерге құштарлана қызығып, жан сала айналысатын мінезімізге байланысты сияқты.</seg>
<seg id="2956">Лапуталықтар мәңгілік үрей үстінде жүреді және бір сәтке де жан рахатын сезінбейді, ең қызығы, олардың қорқынышты алаңы өздерінен басқа ешқандай жан иесіне әсер етпейтін себептерден туындайды.</seg>
<seg id="2957">Олардың қорқыныштары, олардың өз ойларынша, аспан денелерінде болып жататын неше түрлі өзгерістермен сабақтасып жатыр.</seg>
<seg id="2958">Мәселен, олар жерге күн біртіндеп жақындай беретіндіктен, уақыты жеткен кезде алдыңғыны соңғысының сорып яки жұтып алуынан; күннің өз ішінде жүріп жататын атқылаулардың салдарынан оның бетін қабық жауып, жарықтың сыртқа шықпай қалуынан; соңғы құйрықты жұлдыздың құйрығынан жердің әзер сытылып шыққанынан, олай болмағанда, жердің күлге айналуы мүмкін болғандығынан; өздерінің есептеуінше, отыз бір жылдан кейін пайда болатын келесі құйрықты жұлдыздың жерді жойып жіберуі ықтималдығынан; егер әлгі құйрықты жұлдыз өзінің перигейінде күнге белгілі бір қашықтықта жақындайтын болса, онда оның бойында қызара балқыған темірдің ыстығынан он мың есеге артық қызу пайда болатынынан және ол күннен ұзаған сайын өз соңында ұзындығы бір миллион он төрт миль болатын отты құйрық қалдыратынынан; егер жер оның ядросынан немесе құйрықты жұлдыздың негізгі денесінен жүз мың миль алыс қашықтықты сақтай тұрып, оның арасынан өткен жағдайдың өзінде, жердің тұтануына және күлге айналуына тура келетінінен қорқады.</seg>
<seg id="2959">Сонымен бірге лапуталықтар күн сайын өзінің нұрын төгетін күннің әлгі шығынның орнын ештеңемен толтыра алмайтынынан, соның кесірінен күндердің күнінде толықтай жанып бітіп, жойылатынынан, мұның өзі одан жарық алып тұрған жер мен барлық ғаламшардың қирауына алып келетінінен қорқады.</seg>
<seg id="2960">Осындай және басқа да толып жатқан қорқынышты қатерлер миларына сіңіп кеткен лапуталықтар ұдайы үрейлі алаң үстінде жүретіндіктен, өз төсектерінде де беймарал ұйықтай алмайды, өмірдің кәдімгі рахаттары мен қуаныштарынан да ләззат таба алмайды.</seg>
<seg id="2961">Ертеңгісін өз таныстарын жолықтырған кездегі лапуталықтардың алғашқы сұрақтары “Күндегі тірлік қалай? Батарда және шығарда оның түрі қандай болды? Жақындап қалған құйрықты жұлдызбен қақтығысудан құтылар үміт бар ма?” деген үлгіде болады.</seg>
<seg id="2962">Мұндай әңгімелерін айтқанда, рухтар мен елестер туралы қорқынышты әңгімелерді естіген балалар сияқты елігіп, әсерлері іштеріне түсіп кетеді де, үрейге бой алдырған олар ұйқыға жатудан да қалады.</seg>
<seg id="2963">Аралдағы әйелдер айрықша қызуқандылығымен ерекшеленеді; өз күйеулерін жақтырмайтын олар сарайға қауымның яки қаланың тапсырмасымен немесе өз шаруасымен құрлықтан келіп, бұл жақта әрдайым жетіп артылып жататын келімсектерге аса ықыластана мейір танытады; әйтсе де бірдеңені аңдау қабілеттерінен айырылып қалған аралдықтар бұларға асқақтай көз салады.</seg>
<seg id="2964">Жергілікті бикештер өз қалаулыларын әлгілердің арасынан таңдайды; тек олардың шамадан шыға әдепсізденіп, ашық кететіндері қолайсыздау тиеді; өйткені қағаз бен математикалық құралдар қол жетер жерден табылып жатса, күйеуінің барлық уақытта бірдей ой дүниесімен әуейіленіп кететінін білетін әйелі оның жанында торсылдатқыш жоқ екенін көрсе болды, нақсүйерімен екеуі оның көз алдында өз сезімдерінің тізгінін еркіне жібере береді.</seg>
<seg id="2965">Менің ойымша, бұл жер дүниедегі ең жайлы мүйіс болса да, лапуталықтардың әйелдері мен қыздары өздерінің аралдағы саяқ өмірлеріне наразы: бұл жақта көл-көсір ырзық үстінде тірлік кешіп, ойларына келгеннің бәрін істеуге еркіндік алып отырса да, аралдың қыз-келіншектері дүниені көріп, астананың қызықтарымен рахаттануға аса құмар, алайда олар патшаның айрықша рұқсатымен ғана жерге түсе алады, ал бұл рұқсатты алу оңай емес, өйткені құрлыққа түскен әйелдерін аралға қайтуға көндірудің қаншалықты қиын соғарын талай мәрте бастан өткерген жоғары лауазымды жандардың ауыздары қатты күйіп қалған.</seg>
<seg id="2966">Өзім естіген бір әңгімеге сенсем, патшалықтағы ең дәулетті адам, аралдағы сән- салтанаты асқан сарайда өмір сүретін және зайыбын өлердей сүйетін, сырт келбеті келіскен бірінші министрдің әйелі, бірнеше баланың шешесі, сарайдағы ақсүйек әйелдердің бірі өтірік ауырып, Лагадоға түседі де, бірнеше ай бойы сол жақта жасырынып қалады, ақырында әйелді қайткенде де іздеп табуға патша жарлық береді, өзін күнде сабайтын сиықсыз кәрі малайды асырап-бағу үшін киімдерін кепілге салып, өзі ескі-құсқыны киіп жүрген кешегі ақсүйек әйел лас кабактан табылады да, оны іздеушілер әйелдің қарсылығына қарамастан, кері алып қайтады.</seg>
<seg id="2967">Күйеуі оны бұрынғысынан да бетер ықыластана қарсы алып, бір ауыз реніш білдірмесе де, құрлықтағы әлгі сүйіктісіне қайтадан тайып тұрудың орайын келтірген әйел асыл заттардың бәрін өзімен қоса әкетіп, содан кейін ізім-ғайым жоғалады.</seg>
<seg id="2968">Бәлкім, оқырман бұл хикаяны қияндағы әлдебір ел емес, Еуропадағы немесе Англиядағы өмірден алынған оқиға деп ойлайтын да болар.</seg>
<seg id="2969">Дегенмен әйелдердің ақылға сыйымсыз қылықтары климатпен де, ұлтпен де шектелмейтінін және бұлары көбіне-көп жағдайда біріне бірі өте ұқсап жататынын назарда тұтқаны абзал.</seg>
<seg id="2970">Бір айға толар-толмас уақытта мен лапуталықтар тілін үйренуде жап-жақсы жетістіктерге жеттім, соның арқасында патшаға баруға тура келген кездері оның маған қойған сұрақтарының көпшілігіне еркін жауап бере алатын болдым.</seg>
<seg id="2971">Ұлы мәртебелі мен болған елдердің заңдарына, басқару жүйесіне, тарихына, дініне, ғұрыптары мен дәстүрлеріне еш қызықпайтын.</seg>
<seg id="2972">Ол математиканың жағдайы туралы сұраумен ғана шектелетін және өзінің екі жағында тұрған торсылдат- қыштары әлсін-әлсін зейінін оятып қоятынына қарамастан, менің жауаптарымды барынша немқұрайды және сүлесоқ тыңдайтын.Қазіргі философия мен астрономия шешіп берген есеп.</seg>
<seg id="2973">Лапуталықтардың астрономиядағы үлкен жетістіктері.</seg>
<seg id="2974">Патшаның көтерілістерді басу әдістері.</seg>
<seg id="2975">Аралдың көрікті жерлерін қарап шығуға ұлы мәртебеліден рұқсат сұрап едім, бұған қуана келісім берген ол менің тәлімгеріме маған жолбастаушы болуға бұйрық берді.</seg>
<seg id="2976">Мені бәрінен бұрын қатты қызықтырған жайт, аралды неше алуан қозғалыстарға келтіретін жасанды яки табиғи себептердің сырын білу еді.</seg>
<seg id="2977">Ұшқыш, яки жүзгіш аралдың пішіні диаметрі 7837 ярд, яки төрт жарым миль шамасындағы түзу дөңгелек іспеттес, осыған байланысты оның жоғарғы жағы он мың акрға тең келеді.</seg>
<seg id="2978">Аралдың биіктігі үш жүз ярдқа тең.</seg>
<seg id="2979">Жерде тұрып қараған адамға ғана көрінетін оның түбі, яки астыңғы жағы, қалыңдығы екі жүз ярдтай болатын теп-тегіс алмас пластина.</seg>
<seg id="2980">Оның үстінде неше түрлі минералдар қалыпты күйде орналасқан, ал олардың бетін тереңдігі он яки он екі фут болатын қалың қара топырақ жауып жатыр.</seg>
<seg id="2981">Аралдың үстіңгі жағы жиектен ортаға қарай ойыстана біткен, сондықтан аралға жауған жауын-шашын оның ортасына қарай жылғалана ағып барып, әрқайсысының ауқымы жарты мильдей болатын үлкен- үлкен төрт бассейнге құяды, бұлар аралдың орталығынан екі жүз ярдтай қашықта орналасқан.</seg>
<seg id="2982">Бассейндердегі су күн сәулесінің әсерімен тәулік бойы үздіксіз буланып жататындықтан, судың асып-тасуына жол берілмейді.</seg>
<seg id="2983">Сонымен қатар әмірші өз аралын бұлттың арғы жағына көтеріп әкете алатын мүмкіндікке ие, осының арқасында ол жауын- шашын көлемін де өз қалауынша басқара алады;</seg>
<seg id="2984">бұл орайда, табиғаттанушылардың бір ауызды ұйғарымына сенсек, ең биік бұлттың өзі екі мильден артыққа көтеріле алмайды екен; қалай десек те, бұл елде мұны жоққа шығарарлық жағдайлар кездескен емес.</seg>
<seg id="2985">Аралдың ортасында аумағы елу ярд шамасындағы құрдым бар, сол арқылы астрономдар пішіні күмбезге ұқсайтын, сол себепті “Фландона Гагноле”, яғни “Астрономиялық Үңгір” деп аталатын үлкен үңгірге түседі, жүз ярд тереңдіктегі бұл үңгір алмас қабатында жатыр.</seg>
<seg id="2986">Үңгірде толассыз жанатын жиырма шырақтың сәулесі алмас қабырғаларға шағылысып, әр бұрышты жап-жарық етіп тұрады.</seg>
<seg id="2987">Үңгір іші секстанттар, квадранттар, телескоптар, астролябиялар сияқты неше түрлі астрономиялық құрал-жабдықтарға толы.</seg>
<seg id="2988">Дегенмен бүкіл аралдың тағдырын шешіп тұрған ең негізгі керемет пішіні тігінші қайығына ұқсайтын орасан магнит болып табылады.</seg>
<seg id="2989">Оның ұзындығы алты ярд, ал енінің ең жалпақ тұсы үш ярдтан асады.</seg>
<seg id="2990">Өзінің қақ ортасынан өтетін өте үлкен алмас білікке бекітілген бұл магниттің асқан дәлдікпен орнатылғаны сонша, жанасып кеткен қолдың өзі оны айналдыра алады.</seg>
<seg id="2991">Әрқайсысының биіктігі алты ярдтық сегіз алмас аяқтың үстіне көлденеңдете ұстатылған және диаметрі он екі ярд, биіктігі төрт фут, қалыңдығы да сонша болатын, іші қуыс, алмас цилиндр оны сыртынан қаптап тұр.</seg>
<seg id="2992">Цилиндрдің ішкі бетіндегі ортасынан әрқайсысының тереңдігі он екі дюймдік екі ұя жасалып, бұларға енгізілген біліктің ұштары қажет болған жағдайда айналады.</seg>
<seg id="2993">Сипатталған магнитті орнынан қозғар ешқандай күш жоқ, себебі аяқтарға орнатылған цилиндр бүкіл аралдың негізі болып қызмет ететін алмастың салмағымен біртұтас дүниені құрайды.</seg>
<seg id="2994">Арал осы магниттің көмегімен көтеріліп, төмендейді және бір орыннан келесісіне жылжиды.</seg>
<seg id="2995">Өйткені магниттің өзіне тарту және өзінен серпу күштері жер бетіндегі әміршінің билігіндегі бөлікке қатысты.</seg>
<seg id="2996">Егер магнит тігінен қойылып, оның тартатын жағы жерге қаратылса, арал төмендейді де, магниттің кері серпу күшіне ие беті төмен қаратылса, онда арал тіке жоғары көтеріледі.</seg>
<seg id="2997">Магнит қиғаштай орналас- тырылған жағдайда арал да қиғаштай қозғалады, өйткені бұл магниттің күштері әр уақытта да оның бағытымен қатарлас келетін түзу бойымен әрекет етеді.</seg>
<seg id="2998">Осылай қиғаштай қозғалуға бейімділігінің арқасында арал әмірші иелігінің барлық бөлігіне бара алады.</seg>
<seg id="2999">Аралдың қозғалу амалын түсіндіру үшін, АВ – Бальнибарби мемлекеті арқылы өтетін түзу, сd – кері серпетін d беті жатқан магнит, с – тартатын бет, ал арал С нүктесінде тұр деп алайық.</seg>
<seg id="3000">Кері серпетін беті төмен қараған магнит сd орнына бағытталса, онда арал D бағытында жоғары қарай қиғаштай итеріледі.</seg>
<seg id="3001">Ол D нүктесіне келіп жеткен соң, өз білігінде бұрылған магниттің тартатын беті E нүктесіне бағытталсын делік, онда арал да E бағытында қиғаштай қозғалады.</seg>
<seg id="3002">Егер магнитті қайтадан бұрып, оның серпетін бетін төмен қарата, EF жағдайында орналастырсақ, онда арал F бағытында қиғаштай көтеріледі, осы жерден тартатын бетті G нүктесіне бағыттап, аралды G-ге, сол тұста магниттің серпетін бетін тіке төмен қаратып, G-ден H нүктесіне апаруға болады.</seg>
<seg id="3003">Осылайша, тастың қалпын қажетінше өзгерту арқылы аралды қиғаштай көтеруге және төмендетуге болады, осы іспетті үлгідегі төмендету және көтеру амалдарын (аз-кем ауытқулар болса да) алма-кезек пайдалана отырып, арал мемлекеттің бір бөлігінен екіншісіне орын ауыстыра алады.</seg>
<seg id="3004">Дегенмен айта кеткен жөн, Лапута өз мемлекетінің шегінен сыртқа шыға алмайды және төрт мильден жоғары биіктікке де көтеріле алмайды.</seg>
<seg id="3005">Мұндай құбылысқа астрономдар (осы магниттің қасиеттеріне қатысты кең ауқымды зерттеулер жазған) берген түсініктемеге сүйенсек, магнит күші төрт мильден артық таралмайды, екінші жағынан, магнитке әсер ететін, жердің және жағадан алты лига қашықтыққа дейінгі теңіз қойнауларындағы минералдар бүкіл жер шарын алып жатқан жоқ, тек ұлы мәртебелі иелігіндегі жер аумағымен шектеледі.</seg>
<seg id="3006">Осыншама тиімді жағдайлардың мүмкіндігін пайдаланған әмірші магнит өрісі аясында орналасқан елдердің бәрін еш қиындықсыз өз билігіне көндірген.</seg>
<seg id="3007">Егер магнит кеңістіктегі жазықтықпен параллель қалыпта қойылса, онда арал тоқтайды, мұндай жағдайда магнит полюстері жерден бірдей қашықтықта орналасады да, бірдей күшпен әсер етеді, яғни олардың бірі аралды төменге тартса, екіншісі жоғары серпеді де, нәтижесінде ешқандай қозғалыс орындала алмайды.</seg>
<seg id="3008">Сипатталған магнитті басқару сенімді астрономдарға жүктелген, олар әміршінің бұйрығы бойынша аралдың орналасу қалпын дер кезінде реттеп тұрады.</seg>
<seg id="3009">Бұл оқымыстылар өмірлерінің денін аспан денелерінің қозғалысын дүрбі арқылы қадағалаумен өткізеді, ал олардың дүрбілерінің сапасы біздегілерден әлдеқайда артық.</seg>
<seg id="3010">Бұл жақтағы ең үлкен телескоптардың ұзындығы үш футтан аспаса да, аспан денелерін ұзындығы жүз футтан кем түспейтін біздің құралдардан әлдеқайда артық үлкейтіп, айқын көрсетеді.</seg>
<seg id="3011">Мұндай артықшылық лапуталықтарға өз жаңалықтары бойынша біздің еуропалық астрономдарды шаң қаптырып кетуге жол ашады.</seg>
<seg id="3012">Мәселен, олар он мыңдаған қозғалмайтын жұлдыздардың каталогын жасаған, ал біздің каталогтарымыздың ең ауқымдысында әлгі санның үштен бірі ғана қамтылған.</seg>
<seg id="3013">Бұған қоса, олар Марсты айнала қозғалатын екі кішкентай жұлдызды яки оның серігін ашқан, бұлардың Марсқа ең жақын орналасқаны, осы ғаламшардың ортасынан алғанда, оның үш диаметріне тең қашықтықта тұрса, ал ең алыстағысы әлгі диаметрдің бесеуіндей қашықтықта орналасқан.</seg>
<seg id="3014">Бұлардың алғашқысы он сағатта айналып шықса, екіншісі жиырма бір жарым сағатта айналады; демек, бұлардың айналу уақытының квадраты олардың Марс ортасынан қашықтығының кубына пропорционал келеді; мұның өзі аталған серіктердің өзге де аспан денелері бағынатын тартылыс заңына сәйкес басқарылатынын анық көрсетеді.</seg>
<seg id="3015">Лапуталықтар әр түрлі құйрықты жұлдыздың тоқсан үшіне бақылаулар жүргізіп, олардың айналу периодтарын асқан дәлдікпен айқындаған.</seg>
<seg id="3016">Егер бұл шындық болса (ал олар дұрыстығына еш күмәнданбайды), онда олардың бақылауларының нәтижелерін көпшілік игілігіне айналдыру аса қажет, өйткені сондай жағдайда да, әлі күнге дейін кемшіліктерден көз ашпай келе жатқан құйрықты жұлдыздар теориясы, астрономияның басқа салалары сияқты, барынша жетіле түсер еді.</seg>
<seg id="3017">Егер өз министрлерін өзімен бірлесе әрекет етуге көндіре алса, патша ғаламдағы ең жоғары билікке ие әміршіге айналар еді.</seg>
<seg id="3018">Алайда құрлықтағы жерлерге ие болып табылатын министрлер көшбасшының жағдайының бекемдігіне іштей күмәнданатындықтан, өз отандарын құлдыққа түсіруге еш уақытта келіспек емес.</seg>
<seg id="3019">Егер әлдебір қалада бүлік немесе көтеріліс туса, яки өзара соғыс өрті тұтанса, не болмаса үйреншікті алым-салықты төлеуден бас тартса, онда патша құзырында оларды жүгіндірудің екі амалы бар.</seg>
<seg id="3020">Мұның алғашқысы және біршама жеңілдеуі, қаланың және төңірегіндегі жерлердің үстіне аралды тұрғызып қою болып табылады; мұндай жағдайда патша әлгілерді күн мен жауын-шашынның игілігін пайдаланудан ажыратып тастайды да, бүлікшіл елде аштық пен ауру-сырқау етек алады.</seg>
<seg id="3021">Қылмыстың дәрежесіне қарай, әлгіндей жазалау шарасы жоғарыдан дәу-дәу тастар лақтырумен күшейтіледі, бұл жағдайда жергілікті жұрт жер астындағы тұрақтарға жасырынып қана жан сақтайды да, үй-жайларының бәрі толығымен қиратылады.</seg>
<seg id="3022">Ал егер бүлікшілер қарсылығын жалғастыра беретін болса, онда патша екінші, қатаң жазалау амалына қол артады; арал басбұзарлардың тура төбесіне төмендейді де, әлгілерге үй- жайларымен қоса күйрететін соққы беріледі.</seg>
<seg id="3023">Дегенмен мұншалықты қатал шараны патша амалсыздықтан және өте сирек қолданады, оның үстіне, оған мұндай шараны ұсыныс етуге министрлер де батылдық жасай бермейді, өйткені, бірінші жағынан, өздеріне халық қырын қарап кетуі ықтимал, екінші жағынан, арал толықтай патша меншігі болғандықтан, өздерінің құрлықтағы меншіктері үлкен зардап шегуі мүмкін.</seg>
<seg id="3024">Осы мемлекет патшаларының әлгіндей қатаң жазаны мейлінше жаратпауының және барынша шарасыз жағдайда ғана амалсыз қолдануының бұлардан басқа, тағы бір аса маңызды себебі бар.</seg>
<seg id="3025">Мұндағы ірі қалалардың бәрі дерлік құзар жартастардың арасында орналасқан және оның себебі әлгіндей апаттың алдын алу мақсатын көздесе керек; міне, осындай жағдайда, қиратылуға тиісті қала құзарлар арасында тұрса, яки онда көптеген шіркеу мұнаралары немесе тас мұнаралар болып, оған арал оқыс құлдилай қалса, онда оның негізі яки төменгі беті зақымдануы мүмкін; алдыңғы тұстарда айтқанымыздай, ол қалыңдығы екі жүз ярд тұтас алмастан жаралғанымен, бәрібір қатты соққы әсерінен оған жарықшақ түсуі, ал төменде өртенген ғимараттардың жалынына шарпылған жағдайда, біздің каминдердің темір яки тас қабыр- ғаларында болатыны сияқты, шытынап кетуі ықтимал.</seg>
<seg id="3026">Осының бәрін жергілікті жұрт та өте жақсы білетіндіктен, олар да өз еркіндіктері мен дүние-мүліктеріне қатысты қарсылықтарын соған лайықтай ұйымдастырады.</seg>
<seg id="3027">Бүлікшіл қалаға қанша қаһарланып, оны ұнтап тастауға қанша құмартса да, алмас негізді сындырып алудан жасқанатын патша өз халқына деген аяушылығын бетперде етеді де, аралды мейлінше баяу төмендетуге жарлық береді, өйткені философтардың ортақ ұйғарымы бойынша, оқыс қозғалыс болған жағдайда магнит аралды ауада ұстап тұра алмай, барлық салмағымен жерге құлайтыны шүбәсіз.Автор Лапутадан кетеді.</seg>
<seg id="3028">Оны Бальнибарбиге түсіреді.</seg>
<seg id="3029">Автордың астанада болуы.</seg>
<seg id="3030">Төрелердің бірі авторды қонақ- жайлылықпен қабылдайды.</seg>
<seg id="3031">Оның әлгі төремен пікірлесуі.</seg>
<seg id="3032">Аралда өзіме көрсетілген ықыласқа ренжуім орайсыз болса да, бұл жақта маған айрықша назар аударыла қоймағанын, тіпті кей-кейде жақтыра қоймағандарын да мойындау абзал. Әрине, патша мен мұндағы жұртты математика мен музыкадан басқа нәрселердің қызықтырмайтынын, ал бұл орайда өзімнің олардан әлдеқайда төмен тұрғанымды, сол себепті үлкен құрмет тимегенін ескерсек, оларды түсінуге де болады.</seg>
<seg id="3033">Екінші жағынан, аралдың көзге ілінер тұстарын қарап шыққаннан кейін, менің өзімнің де кеткім келді, өйткені бұл адамдардан мен өлердей жалыққан едім.</seg>
<seg id="3034">Олар математика мен музыканың асқан білгірлері болса да, менің өзім де бұл екі білімге зор құрметпен қарап, бірдеңелерді ажырата алсам да, лапуталықтардың өзгені естен шығара, ой дүниесіне қамалып алатындары сонша, бұлардан жағымсыз әңгіме серіктерді өмірімде кездестірген емеспін.</seg>
<seg id="3035">Аралда болған екі ай мұғдарында мен әйелдермен, саудагерлермен, торсылдатқыштармен және қолбалалармен ғана әңгімелестім, соның салдарынан жұрттың бәрі маған жақтырмай қарай бастады, ал шынына келсек, әлгінде мен тізбелеген адамдар ғана қойылған сұраққа жібі түзу жауап қайыратыны да рас еді.</seg>
<seg id="3036">Ынта салуымның арқасында мен жергілікті тілді тәп-тәуір игеріп алдым.</seg>
<seg id="3037">Дегенмен өзіме назар аударыла қоймайтын аралда қамалудан мен шаршай бастадым да, орайы келген бірінші мүмкіндікте кетуге шешім қабылдадым.</seg>
<seg id="3038">Сарай қауымының арасында патшаға жақын туыс боп келетін бір бекзат бар еді.</seg>
<seg id="3039">Сарайдағылардың оған құрмет көрсетуінің жалғыз себебі де әлгі еді, өйткені олардың бәрі оны асқан ақымақ және топас деп есептейтін.</seg>
<seg id="3040">Ол мемлекет үшін аса маңызды көптеген қызмет жасаған, жаратылысына кереметтей қабілеттер дарыған, әрі тәжірибесі мол, адал да әділ адам болса да, музыкаға құлағы бітеу еді; оны жаратпайтындардың айтуынша, ол тактіден жиі шатасатын; ал жан сала оқытқан тәлімгерлері оған ең қарапайым математикалық теоремаларды дәлелдеуді әзер үйреткен екен.</seg>
<seg id="3041">Дәл осы бекзат маған үлкен ықылас танытты, Еуропадағы және мен болған неше түрлі елдердегі өмір, заңдар мен дәстүрлер, ғұрыптар мен ғылымдар жайында мәліметтер білуге құмар ол маған жиі келетін.</seg>
<seg id="3042">Ол мені ықыластана тыңдап қана қоймай, менің әңгімелеріме қатысты аса ақылды ескертпелер де жасап отыратын.</seg>
<seg id="3043">Лауазымы талап ететіндіктен, оның жанында да екі торсылдатқыш жүретін, бірақ ол еш уақытта әлгілердің қызметіне жүгінген емес, тіпті сарайда қалыптасқан жөн- жобалар мен ресми талаптарды ысырып қойып, ол екеуара әңгіме кезінде әлгілерді жөндеріне жіберетін.</seg>
<seg id="3044">Мен осы бір қадірменді адамға өтініш жасап, менің аралдан кетуіме ұлы мәртебеліден рұқсат алып беруін сұрадым.</seg>
<seg id="3045">Оның өзі айтқандай, менің кетуімді жаны қаламаса да, сол себепті маған неше алуан ұсыныстар жасаса да, мен оған барынша құрмет таныта тұрып, келісім бермегендіктен, ол өтінішімді орындады.</seg>
<seg id="3046">Он алтыншы ақпан күні мен ұлы мәртебелімен және сарай жұртымен қоштастым.</seg>
<seg id="3047">Патша маған құны ағылшынның екі жүз фунтындай болатын сыйлықтар жасады, осындай сыйлықтарды мен өзімнің жарылқаушым, патша туысынан да алдым; бұларға қоса, ол патшалық астанасы Лагадода тұратын өзінің досына кепілхат та жазып берді.</seg>
<seg id="3048">Бұл уақытта арал қала үстінен екі миль биіктікте қалқып тұр еді, мені алдында қалай көтеріп алса, дәл сол тәсілмен астыңғы галерадан төмен түсірді.</seg>
<seg id="3049">Ұшқыш Арал әміршісінің билігі аясындағы құрлық “Бальни- барби” деген жалпы атаумен танылса, ал астанасы, бұрынырақта айтқанымдай, “Лагадо” аталатын.</seg>
<seg id="3050">Қатты жерге аяғым тиген соң, мен әжептәуір рахат сезімге бөлендім.</seg>
<seg id="3051">Жергілікті үлгіде киінгендіктен және тұрғындармен сөйлесуге жетерлік тіл білетіндіктен, мен астанаға еш қиындықсыз жеттім.</seg>
<seg id="3052">Қолымдағы кепілхатта көрсетілген адамның үйін жылдам тауып алып, оған өзінің аралдағы бекзат досының хатын ұсынғанымда, ол мені ықыластана қабылдады.</seg>
<seg id="3053">Мьюноди есімді әлгі төре өз үйінен маған арналған бөлме әзірлеуге тапсырма беріп, мен астанада болған уақытымның бәрінде сонда тұрып, үй иесінің қонақжай пейіліне бөлене тірлік кештім.</seg>
<seg id="3054">Келесі күні ол мені өз арбасына отырғызып, аумағы Лондонның жартысындай болатын қаланы аралауға алып шықты, мұндағы үйлердің құрылысы көзге оғаш көрінетін және олардың көпшілігі қирап жатыр еді.</seg>
<seg id="3055">Әлдеқайда асығып бара жатқан көшедегі жүргіншілердің түрлерінен жабайылық сезілетін; көздері әлдебір нүктеге жансыздана қадалып қалған олардың бәрі дерлік алба-жұлба киінген еді.</seg>
<seg id="3056">Қала қақпаларынан шыққан соң, біз егістік алаңымен үш мильдей жүрдік.</seg>
<seg id="3057">Қала мен ауылдың осыншалықты оғаш кейпіне қатысты туған таңданысымды ішке бүге алмағандықтан, мен қасымдағы серігіме бұрылып, одан көшелерде ұшырасқан және егінжайда жұмыс жасап жатқан мына адамдардың жүзіндегі мазасыздық нені білдіретінін түсіндіріп беруін сұрай тұра, бұл адамдардың еңбегінің еш нәтижесін көрмей тұрғанымды, керісінше, осыншама күтімсіз егістіктерді, осыншама нашар салынған және қирап жатқан үйлерді, тұрмыс-тіршіліктерінің аса ауыр екенін айғақтайтын киім киген және сырт кейпінен де қайыршылық аңдалатын адамдарды бұрын-соңды ешқайдан көрмегенімді де айттым.</seg>
<seg id="3058">Мьюноди мырза бірнеше жыл Лагадоны басқарған, сол тұста министрлердің аяқтан шалу әрекеттерінің нәтижесінде қабілетсіздігі үшін қызметтен шеттетілсе де елге аса танымал адам еді.</seg>
<seg id="3059">Патшаның өзі де оның ақылдылығына шүбәланғанымен, ниеті ізгі жан ретінде қадірлейтін.</seg>
<seg id="3060">Ел мен оның тұрғындарына қатысты ашық айтқан пікіріме ол менің дұрыс баға беруім үшін бұл жерде болған өте қысқа ғана уақытымның аздық ететінін алға тартумен шектелді де, түрлі халықтарда түрлі-түрлі ғұрыптар мен дәстүрлер, соған ұқсас ортақ тұстар болатынын айта бастады.</seg>
<seg id="3061">Дегенмен оның сарайына қайтып оралған кезімізде ол осы ғимаратқа қалай қарайтынымды, бұдан қандай оғаштықтар байқайтынымды және өз қызметшілерінің үстіндегі киімдері мен сырт кейпіне қатысты қандай ескертулерім барын сұрады.</seg>
<seg id="3062">Ол мұндай сұрақтарын батыл қойды, өйткені бұл жердегінің бәрі тамаша, әсем, жарасымды болатын.</seg>
<seg id="3063">Мен оның бойына тән даналық, дегдарлық пен дәулет оны өз отандастарында ойсыздық пен кедейлік кесірінен туған кемшіліктерді жұқтырудан қағып қалғанын айттым.</seg>
<seg id="3064">Сол кезде ол, шамамен, жиырма мильдей қашықта орналасқан қала сыртындағы үйіне баруға менің көңілім соқса, онда мұндай әңгімелерге бос уақыттың молынан тиетінін айтты.</seg>
<seg id="3065">Мен оған өзімнің толығымен әзір екенімді мәлімдедім де, келесі күні таңертең біз жолға шықтық.</seg>
<seg id="3066">Жол бойы Мьюноди жер өңдеу барысында фермерлер қолданатын неше түрлі әдістерге менің назарымды аударып бақты, алайда мен егінжайлардан бірде-бір масақ яки бірде- бір қылтанақ көре алмағаным болмаса, оның айтқандарынан ештеңе ұққан жоқпын.</seg>
<seg id="3067">Дегенмен үш сағаттық жолдан кейінгі сурет мүлдем өзгеріп сала берді.</seg>
<seg id="3068">Біздің алдымыздан ашылған таңғажайып көрініс бірінен бірі қажетті қашықтықты сақтай орналасқан фермерлердің тап-тұйнақтай үйлерінен, жүзімдіктерге, егістіктерге және шабындықтарға жіктеле қоршалған алаңқайлардан тұратын еді.</seg>
<seg id="3069">Мен мұндай таңғажайып пейзажды көптен көрмеген едім.</seg>
<seg id="3070">Менің жүзімнің шырайланып сала бергенін аңдаған мәртебелім бір күрсініп алды да, өз иелігіндегі жерлердің осы тұстан басталатынын, оның ішімен дәл үйдің алдына жеткенше, бәрі де осы іспетті болатынын айта келіп, өз отандастарының өзін мазақ ететінін және шаруашылығын өте жаман игеріп, мемлекетке мейлінше жаман үлгі көрсетіп жүргені үшін жек көретінін, алайда бұған еліктейтіндердің дені өзі сияқты бірді-екілі қыңыр мінез, кәрі шалдар ғана екенін де аңғартып өтті.</seg>
<seg id="3071">Ақырында біз үйге де жеттік. Бұл көне сәулет өнерінің ең озық үлгілері бойынша салынған керемет ғимарат еді.</seg>
<seg id="3072">Субұрқақтар, бау-бақшалар, жүргінші жолдары, тоғайлардың бәрі де асқан талғампаздықпен ойластырыла жасалған екен.</seg>
<seg id="3073">Мен көзбен көргендеріме лайықты сүйініш сезімімді білдіріп едім, бірақ мәртебелі серігім менің бұл сөздеріме кешкі ас аяқталғанша ешқандай назар аудара қоймады.</seg>
<seg id="3074">Екеуміз ғана қалған кезде менің қожайынымның жүзі мұңайып сала берді де, ол қала мен ауылдағы өзінің үйлерін сырып тастап, қазіргі үлгімен қайтадан тұрғызсам ба екен, өзінің егін шаруашылығын жойып, қазіргі талаптарға сәйкес басқасын қолға алсам және әлгі талаптармен басқа фермерлерді де таныстырсам ба екен деп жиі ойланатынын, олай етпеген жағдайда өзін өркөкірек, әсірежаңалықшыл, қисық, надан, топас деп күстаналауға жол ашатынын, ең қиыны, ұлы мәртебелінің ренішін көбейтіп алатынын айтты.</seg>
<seg id="3075">Ол жер бетінде не болып жатқанына назар аударуға ешқандай уақыт таба алмай, өздерінің ой- толғаныстарына мейлінше кіріп кеткен сарайда менің ести қоймауым әбден мүмкін әлдебір нәрселерді маған көрсеткен кезде менің таңырқауымның әлсіреп, суып қалуы ықтималдығын да көлденеңдетті.</seg>
<seg id="3076">Оның сөздері мынаған саятын.</seg>
<seg id="3077">Осыдан қырық жылдай бұрын астананың бірнеше адамы, біреуі шаруамен, енді бірі әншейін қызық үшін, Лапутаға көтеріліп, аралда болған бес ай ішінде математикадан алған білімдері шалағай болса да, кері қайтқан кездерінде желбуаз білімдеріне булары бұрқырай оралады.</seg>
<seg id="3078">Әлгі адамдар жерге келісімен, біздегі дүниенің бәріне осқырына қарап, ғылым, өнер, заңдар, тіл, техникалардың бәрін жаңа тұрпатта қайтадан жасау жобаларын қолға алуға кіріседі.</seg>
<seg id="3079">Осы мақсаттарына байланысты олар Лагадода Прожектёрлар Академиясын ашуға патшадан рұқсат алуға қол жеткізеді.</seg>
<seg id="3080">Бұл ойларының жемісті болғаны сонша, бүгінгі таңда патшалықта дәл осындай Академиялар ашылмаған бірде-бір ірі қала қалмады.</seg>
<seg id="3081">Бұл мекемелерде профессорлар егіншілік пен сәулет өнерінің жаңа әдістерін, кәсіпшілік пен өндірістің барлық түріне қажетті аспаптар мен құрылғыларды ойлап табумен айналысады және осы жаңалықтардың арқасында, олардың айтуларына сенсек, бір адам он адамның жұмысын атқара алатын болады; мәңгілікке шыдайтын аса берік материалдан кейіннен ешқандай жөндеуді қажетсінбейтін зәулім сарайды бір аптаның ішінде тұрғызуға болады;</seg>
<seg id="3082">жердегі жеміс-жидектің бәрі тұтынушы қажет еткен уақытта, жылдың кез келген мезгілінде пісіп тұратын болады; оның үстіне, бұл жемістердің үлкендігі қазіргі қолда барымыздан жүз есеге асып түсетін болады... қойшы, не керек, олардың адамзатты бақытқа кенелтетін жобаларын санап түгесу тіпті мүмкін емес.</seg>
<seg id="3083">Бір ғана өкінішті жері, әлгі жобалардың бірде-бірі ақырына дейін жеткен емес, ал бұл екі арада болашақтың игіліктерін сарыла күткен ел іші қаңырап, үйлер қирап, тұрғындар аш-жалаңаш босып кетті.</seg>
<seg id="3084">Алайда мұның ешбірі де прожектёрлердің екпінін суытар емес, тіпті керісінше, бұрынғыдан бетер қыздыра түсуде, ендігі жерде оларды үмітпен қоса ызалы қыжыл да шабыттандырып келеді.</seg>
<seg id="3085">Ал Мьюнодидің өз жайына келсек, жаңашыл іскер адамдар санатына жата қоймайтын ол ескі жолмен тірлік етуде, бабалары салып кеткен үйлерде тұрып, шаруасының бәрінде де ешбір жаңалыққа мойын бұрмай, көне үлгіге жүгінеді екен.</seg>
<seg id="3086">Ақсүйектер қауымы мен орташа дәулеттілер қатарынан шыққан тағы бірнеше адам сол сияқты тірлік етеді екен, әйткенмен бұларға өз бойларындағы жалқаулық пен бойкүйездіктен шыға алмай, соның кесірінен қоғам игілігіне бағытталған прогреске кедергі жасап келе жатқан зиянды да надан адамдар ретінде, ғылымның жаулары ретінде жек көре, жаратпай қарайды екен.</seg>
<seg id="3087">Сөзінің соңында мәртебелі мырза мән-жайды одан әрі тәптіштей бергісі келмейтінін, өйткені Бас Академияны өзім қарап шыққан кезде пайда болуы мүмкін рахаттарымның алдын орауды қаламайтынын айтты.</seg>
<seg id="3088">Оның менен бір ғана өтінгені осыдан үш миль жердегі тау баурайындағы құрылыс қирандыларына назар салуым болды, ол өз үйінен жарты миль қашықтықта үлкен өзеннен тартылған сумен жұмыс жасайтын тамаша диірмені болғанын және оның өз үйінің қажетін ғана өтеп қоймай, көптеген жер жалдаушылардың да игілігіне жарағанын айтып өтті.</seg>
<seg id="3089">Осыдан жеті жылдай бұрын оған прожектёрлар қауымы келеді де, әлгі диірменді бұзып, оның орнына тау баурайынан жаңасын салуға ұсыныс жасайды; олар тау жоталарын бойлай су сақтайтын ұзын канал қазатын болады және оған қажетті су тұрбалар мен құрылғылардың көмегімен көтеріліп, диірменді қозғалысқа келтіруге тиіс болады; биіктегі суды жел мен ауа толқындататындықтан және таудан төмен қарай құлай ағатындықтан, диірмен доңғалағын айналдыруға қажетті су тегіс жерде аққандағысына қарағанда, екі есе аз көлемде жұмсалуға тиісті болады.</seg>
<seg id="3090">Мәртебелі мырза сол тұста сараймен арақатынасы ширығып тұрғандықтан және достарының ақыл-кеңесіне мойын ұсынғандықтан, әлгі жобаны іске асыруға келіскенін айтты; алайда жүздеген адам жұмысқа тартылған бұл шаруа екі жылдан кейін оңбай күйрейді де, кінәнің бәрін бұған аударған прожектёрлар тайып тұрады; содан бергі уақытта олар мұны ұдайы келемеж етуімен ғана шектелмей, өзгелерді де әлгіндей тәжірибе жасауға азғырып, олардың да ақырын әлгі іспетті күйреу, күйзелуге ұрындырып келе жатыр екен.</seg>
<seg id="3091">Біраз күн өткеннен кейін біз қалаға қайтып оралдық.</seg>
<seg id="3092">Академиядағы өзіне қатысты жағымсыз көзқарастарды ескерген мәртебелі мырза мені өзі бастап апаруды қош көрмеді де, мені ол жаққа апаруды өзінің бір досына тапсырды.</seg>
<seg id="3093">Қожайыным мені жаңашыл жобаларға құмар, білуге аса құштар, иланғыш адам ретінде таныстырды, сайып келгенде, ол қатты қателеспеген де болатын, өйткені жас кезімде менің өзім де үлкен прожектёр болған едім.V тарау</seg>
<seg id="3094">Авторға Лагадодағы Үлкен Академияны қарап шығуға рұқсат етеді.</seg>
<seg id="3095">Академияны жеріне жеткізе сипаттау.</seg>
<seg id="3096">Профессорлар зерттеп-зерделеп жатқан өнерлер.</seg>
<seg id="3097">Бұл Академия жеке тұрған бір ғана ғимаратта орналаспаған, жұмыстар жүргізу үшін көшенің екі жағынан өздеріне меншіктеп, бейімдеп алған екі қатар иесіз үйлерге қоныстанған.</seg>
<seg id="3098">Мені президент ілтипат таныта қабылдады да, Академияны күн сайын ұзақ-ұзақ уақыттан аралай алдым.</seg>
<seg id="3099">Мұндағы әр бөлмені бір немесе бірнеше прожектёр жайлайды екен, өз шамалауымша, мен бес жүздей бөлмеде болған сияқтымын.</seg>
<seg id="3100">Мен кезіккен алғашқы оқымысты бет-аузы мен қолдарын ыс басқан, ұйпа-тұйпа ұзын шашы мен сақалының әр-әр жері отқа шарпылған арық адам еді.</seg>
<seg id="3101">Оның киімдері, жейдесі мен терісі де ыс түстес болатын.</seg>
<seg id="3102">Ол жазғы маусым салқын және жаңбырлы болған жағдайда ауаны жылытуға пайдалану үшін қиярдан күн сәулелерін өндіріп, оларды герметикалық құтыларға жауып сақтау жобасымен сегіз жылдан бері айналысуда екен.</seg>
<seg id="3103">Енді сегіз жылдан кейін күн сәулесін губернатор бақшасына қолайлы бағамен қоя алатынына кәміл сенімділік танытқан ол жылдың осы мезгілінде қияр бағасының қымбаттап кететінін айтып, қажетті қорының азайғанына шағымдана келіп, өзінің жаңашылдығын ынталандыру үшін бірдеңелер беріп кетуімді өтінді.</seg>
<seg id="3104">Мұндағы мырзалардың осында келген әр адамнан қайыр тіленетін әдеті барын жақсы білетін өз қожайыным алдын ала қам қылып, мені ақшамен қамтамасыз етіп еді, мен сол ақшалардан әлгіге аз-маз ақшалай сыйлық жасадым.</seg>
<seg id="3105">Келесі бөлмеге аттап кірмей жатып, сыртқа атып шыға жаздадым, өйткені мұндағы әлем сасыған иіс тұншықтырып жіберген еді.</seg>
<seg id="3106">Алайда мені ұстап үлгерген серігім құлағыма сыбырлап, кіруіміз қажеттігін, әйтпесе қатты жәбірлеп алаты- нымызды айтқан соң, мұрнымды жауып алуға да шамам келмей қалды.</seg>
<seg id="3107">Бұл бөлмеде отырған өнертапқыш Академияның ең қарт мүшелерінің бірі екен.</seg>
<seg id="3108">Бет-әлпеті мен сақалы қуқыл сары келген оның қолдары мен жейдесі нәжіске малшынып тұр еді.</seg>
<seg id="3109">Мені оған таныстырған сәтте ол қаусыра құшақтады (өз басым дәл осы ілтипат болмаса да, ренжімес едім).</seg>
<seg id="3110">Академияға қабылданған сәттен бастап адам экскременттерін өздері пайда болған ішіп-жеу заттарына қайтадан айналдырумен шұғылданып келе жатқан ол әлгінің құрамындағы кейбір бөлшектерді бөліп шығару, өттен жұққан бояуларды ығыстыру, сасық иісті булау, сілекейді сығып тастау жолдарын іздестіруде екен.</seg>
<seg id="3111">Қала оған апта сайын үлкендігі бристол бөшкесіндей ыдысқа толтырылған адам нәжістерін жібереді екен.</seg>
<seg id="3112">Бұл жерден мен мұзды жағу арқылы оқ-дәрі алумен айналысатын оқымыстыны да көрдім.</seg>
<seg id="3113">Ол маған жалынның созылмалығы туралы өзі жазған зерттеуін көрсетіп, жарияламақ ниеті барын айтты.</seg>
<seg id="3114">Сондай-ақ мұнда аса өнертапқыш сәулетші де болды, ол үй салуды төбеден бастап, іргетаспен аяқтайтын жаңа тәсілді ойлап тапқан екен.</seg>
<seg id="3115">Ол мұндай тәсілді ашқан кезде аса ақылды екі жәндік – ара мен өрмекшіден үйренгенін айтып ақталды.</seg>
<seg id="3116">Мұнда болғандардың ең соңғысы өзі сияқты бірнеше соқыр шәкірттерімен бірге жұмыс жасайтын тумысынан соқыр оқымысты еді.</seg>
<seg id="3117">Бұлардың шаруасы профессор үйреткен иіскеу және денемен сезіну тәсілдерін пайдалана отырып, суретшілерге арналған бояуларды араластыру екен.</seg>
<seg id="3118">Шынымды айтсам, менің бағыма орай, олар мен болған кезде өздерінің шаруаларын соншалықты сәтті атқара қойған жоқ, тіпті профессордың өзі де қайта-қайта қателесе берді.</seg>
<seg id="3119">Әлгі оқымысты өз бауырларының үлкен қолдауы мен зор құрметіне ие екен.</seg>
<seg id="3120">Келесі бөлмеде мені үлкен қуанышқа бөлеген прожектёр жерді шошқамен жырту тәсілін ашып, соқаға, малға және жұмыскерлерге жұмсалатын шығындардан құтқармақ екен.</seg>
<seg id="3121">Бұл тәсіл былай орындалады: бір десе жерге сіз арасын алты дюйм және тереңдігін сегіз дюйм етіп, шошқалар ерекше жақсы көретін жаңғақ, құрма, каштан және басқа да жемістер мен көкөністерді көмесіз, одан кейін бұл егістікке алты жүз яки одан да көп шошқаны қуып әкелесіз, бірнеше күн бойы тамақ іздеп, барлық жерді қопарып шығатын олар оны егін салуға жарамды етіп қана қоймай, өздерінің қиларымен тыңайтып та береді.</seg>
<seg id="3122">Дегенмен бұл жаңалықты әлі де жетілдіре түсуге болатынына ешкім шүбәланбайды.</seg>
<seg id="3123">Мен кірген келесі бөлменің өнертапқыш кіріп-шығатын тар саңылаудан басқа тұстарының бәрі, қабырғалары мен төбесі түгелдей өрмекші торымен шырмалып жатыр екен.</seg>
<seg id="3124">Мен есіктен көрінер-көрінбестен баж ете қалған өнертапқыш маған абай болуды және оның өрмектерін үзіп кетпеуімді ескертті.</seg>
<seg id="3125">Әлі күнге дейін жібек құрттарын пайдаланып келе жатқан дүние жұртының кешірілмес қателікке жол беріп отырғанына шағынған ол әлгі құрттардан артықшылықтары әлдеқайда басым көптеген құрт-құмырсқаларды әрқашан қол астымыздан таба алатынымызды және олардың жараты- лысына өрмек тоқумен қатар, тігіншілік қасиеттер де тән екенін айтты.</seg>
<seg id="3126">Бұдан кейінгі сөзінде өнертапқыш өрмекшілерді кәдеге жарату маталарды бояуға кететін шығындар-дан біржола құтқаратынын дәйектеді және бұған менің де көзім анық жетті, өйткені ол бізге өрмекшілерді жемдеп отырған түрлі-түсті әдемі шыбындарының алуан түрін көрсетті және бұлардың түстерінің бояуы өрмекші әзірлейтін жіпке көшуге тиістілігіне бізді иландырды.</seg>
<seg id="3127">Ол шыбындарға тамақ етуге жарайтын шайыр, май және басқа да тұтқыр заттарды анықтап, соның арқасында өрмекшінің жіптеріне беріктік және тығыздық дарытқан соң, кез келген адамның талғамынан шыға алатынына сенімділік танытты: оның үміті негізсіз де емес еді, өйткені оның қолында барлық түстегі шыбындар бар еді.</seg>
<seg id="3128">Бұл бөлмеде жер мен күннің жыл бойындағы және тәулік ішіндегі қозғалыстарын жел бағытының кездейсоқ өзгерістерінің бәрімен сәйкестендіре тексеріп, бас кеңсенің үлкен желбаққышына күн сағатын орналастыруды ойлайтын астроном да болды.</seg>
<seg id="3129">Осы сәтте маған жеңіл-желпі шаншу қадалды да, қасымдағы серігім мені осы ауруды біріне бірі кереғар екі ота жасау жолымен емдейтін және бір ғана құрал пайдалануымен даңқы шыққан әйгілі дәрігердің бөлмесіне ертіп барды.</seg>
<seg id="3130">Оның жанында әрі ұзын, әрі жіңішке кернейі піл сүйегінен жасалған үлкен көрік тұрды.</seg>
<seg id="3131">Дәрігер тік ішекке сегіз дюйм кіргізілетін әлгі кернеймен жел үрлеу арқылы ішектерді құрғап қалған торсылдақтар сияқты жағдайға келтіре алатынына көзімізді жеткізуге ұмтылды.</seg>
<seg id="3132">Егер ауру мейлінше күшті болып шықса, онда дәрігер әлгі кернейді көрік желге толып тұрған кезде кіргізеді де, ауаны сырқаттың денесіне айдайды, содан кейін ол көрікке қайтадан ауа толтырып алу үшін кернейді суырып алады да, бұл уақытта артқы тесікті бас бармағымен тығыздай жауып тұрады.</seg>
<seg id="3133">Осы әрекетті ол үш-төрт рет қайталаған кезде асқазанға кіргізілген жел зиянды нәрселердің бәрін өзіне ілестіре, қатты екпінмен сыртқа ұмтылады (насос айдаған су сияқты) да, сырқат адам жазылып кетеді.</seg>
<seg id="3134">Мен осы тәжірибелердің екеуін де итке жасағанын көрдім, бірақ соның алғашқысының әлдебір әсері болғанын байқамадым.</seg>
<seg id="3135">Ал екіншісінен кейін байғұс мақұлықтың қампиғаны сонша, жарылып кете жаздап барып, ішін босатқан кезде серігім екеуімізге де өте қолайсыз тиді.</seg>
<seg id="3136">Ит сеспей қатты да, оны тура әлгі отаның көмегімен өмірге қайта оралтпаққа кіріскен дәрігерді біз тастап шықтық.</seg>
<seg id="3137">Мен бұлардан басқа да талай бөлмеде болдым, әйткенмен, қысқа қайыруды қош көргендіктен, мұнда өзім көрген ғажайыптардың бәрін сипаттап, оқырманды мезі етпей-ақ қояйын.</seg>
<seg id="3138">Осыған дейін мен Академияның бір ғана бөлімшесімен таныстым; екінші бөлімше алыпсатарлық ғылымды алға сүйреген оқымыстылардың құзырына беріліпті; енді солар туралы аз-маз сөз айтпақпын, дегенмен соның алдында бұл жақта “Әмбебап шебер” деген атпен танымал әйгілі оқымысты жайында айтайын.</seg>
<seg id="3139">Ол бізге өмірінің отыз жылы бойында өзінің бар ойын адамзат өмірін жақсартуға арнап келе жатқанын әңгімеледі.</seg>
<seg id="3140">Оның қарамағында ішіне сан қилы таңғажайыптар толтырылған үлкен-үлкен екі бөлме мен елу көмекші бар екен.</seg>
<seg id="3141">Бұлардың бірі ауаның құрамынан селитраны бөліп алып, оның дымқыл және ағатын бөлшектерін сүзіп алып, одан құрғақ әрі иісі бар зат шығарумен; енді бірі жастықтар үшін және түйреуішке арналған жастықшалар үшін мәрмәрді ұнтақтаумен; үшіншілері тірі жылқының тұяғын желініп, жемірілуден сақтау үшін оны тас күйіне келтірумен айналысады екен.</seg>
<seg id="3142">Хас шебердің өзіне келсек, дәл осы уақытта ол ұлы мақсаттарының екеуін іске асырумен шұғылдануда екен; оның алғашқысы – егінжайдан топан тұқымын өндіру екен, оның өзінің түсіндіруінше, топан бойында кереметтей өндіргіш күштер бар екен; бұл ойын ол көптеген экспери- менттер арқылы түсіндіріп бақса да, менің саңылаусыз санама ештеңе кірмеді; ал екіншісі – құрамында минералды заттар және өсімдік бөлшектері бар ерекше тұтқыр бірдеңені жапсыру жолымен екі қозының бойындағы жүндердің өсуін тоқтату екен; ол өте таяу уақытта бүкіл патшалықта тыржалаңаш қойлар тұқымын өсіруден үмітті.</seg>
<seg id="3143">Осыдан кейін біз көшенің арғы бетіне өтіп, Академияның басқа бөлімшесіне кірдік, алдында айтқанымдай, мұнда алыпсатарлық ғылыммен шұғылданатын прожектёрлар жиналған.</seg>
<seg id="3144">Бұл жақтан мен көрген алғашқы профессор қырық шәкіртімен бірге зәулім бөлмені жайлапты.</seg>
<seg id="3145">Амандық- саулықтан кейін, бөлменің үлкен бір бөлігін алып тұрған рамаға менің зерделей көз салғанымды аңғарған ол өзінің техникалық және механикалық амалдар көмегімен дәйексіз білімді жетілдіру жобасы бойынша жасап жатқан жұмыстары мені қызықтыруы мүмкіндігін айтты.</seg>
<seg id="3146">Ол бұл жобаның қаншалықты пайдалылығын дүние таяу уақытта бағалайтынын және мұншама асқақ идея еш уақытта ешкімнің басына кіріп те шықпағанын сенімділікпен айтып, мақтанып қалды.</seg>
<seg id="3147">Оған сенсек, ғылым мен өнерді жалпыға таныс әдістеме бойынша оқып-білудің қаншалықты қиын екені кім-кімге де мәлім; ал оның жаңалығының арқасында білімнен де, қабілеттен де жұрдай кез келген топас адам болмашы шығын мен аз-кем дене күшін ғана жұмсай отырып, философия, поэзия, саясат, құқық, математика және дінге қатысты кітаптар жаза алатын болады.</seg>
<seg id="3148">Содан кейін ол мені жан-жағында өзінің шәкірттері тізіліп тұрған рамаға алып келді.</seg>
<seg id="3149">Жиырма шаршы футтық бұл рама бөлменің ортасында орналасқан еді.</seg>
<seg id="3150">Оның беті бірі үлкен, бірі кішірек көлемдегі ойын сүйектері сияқты көптеген ағаш тақтайшалардан тұратын.</seg>
<seg id="3151">Олардың бәрі бір-бірімен жіңішке сымдармен жалғасқан.</seg>
<seg id="3152">Әлгі тақтайшалардың әрқайсысының бетіне тілім-тілім қағаздар жапсырылған да, ол қағаздарға бұлардың тіліндегі сөздердің бәрі ешқандай жүйесіз, бірақ неше түрлі үлгіде септеліп, жалғанып, шақтарға келтіріліп жазылған.</seg>
<seg id="3153">Өзінің құрылғысын іске қосуға әзірленген профессор менен мұқият болуымды өтінді.</seg>
<seg id="3154">Оның бұйрығы бойынша әр шәкірт раманың жиегіне орнатылған қырық темір тұтқаны ұстап, тездете айналдырып жіберген кезде сөздердің орналасу реті мүлдем өзгеріп кетті.</seg>
<seg id="3155">Сол кезде профессор отыз алты шәкіртіне рама бетінде пайда болған жолдарды сол күйінше асықпай оқып шығуға бұйырды; алда-жалда үш- төрт сөзден сөйлем бөлігі пайда бола қалса, оны жазғыштар міндетін атқарып тұрған төрт шәкіртке дауыстай оқып берді.</seg>
<seg id="3156">Осындай жаттығулар үш-төрт рет қайталанды және әр айналған сайын рамадағы шаршылар бір жерден келесі жерге орын ауыстырып кететіндіктен, сөздер де мүлдем жаңа орындарға ие болып тұрды.</seg>
<seg id="3157">Шәкірттер мұндай жаттығулармен күніне алты сағаттан айналысады екен; профессор маған әлгіндей үзік-үзік тіркестерден құралған көптеген көне кітаптарды көрсетті; ол бұлардың бәрін байланыстырып, соншама бай материалдан дүниеге барша өнер мен ғылымның толық компендиясын ұсыну ниетінде жүр екен; егер Лагадода осындай бес жүз станок жасап шығару үшін қор жинаудың және басшыларды өздері шығарған коллекцияларды біріктіруге міндеттеудің орайы келсе, онда өзінің жұмысы әлдеқайда жеңілдеп, әлдеқайда жедел ілгерілемек екен.</seg>
<seg id="3158">Ол маған өзінің бұл жаңалығына жас кезінен бергі бүкіл ойын жұмсағанын, бүгінде оның құрылғысында тұтастай сөздік қамтылғанын және солар арқылы біздің кітаптарда қолданылатын сөз бөлшектерінің, атаулардың, етістіктердің және басқа да сөйлеу бөліктерінің сандарының қарым- қатынасы асқан дәлдікпен есептеліп шығарылғанын мәлімдеді.</seg>
<seg id="3159">Мен өзінің ұлы жаңалығының құпияларын маған шын ниетімен жария еткені үшін осынау қадірменді жанға аса ризашылығымды білдіріп, күндердің бір күнінде өз отаныма оралар сәт туса, осынау таңғажайып құрылғыны ойлап тапқан бірден-бір адам ретінде оған тиесілі құрметімді білдіруге уәде бердім және құрылғының кескіні мен бөліктерін қағаз бетіне түсіріп алуға одан рұқсат алдым, ал өзімнің бұл суретімді осы басылымда қоса ұсынып отырмын.</seg>
<seg id="3160">Мен оған Еуропадағы оқымыстылар арасында бірінен бірі жаңалық- тарды, оның ішінде, әсіресе, кімнің бірінші ашқаны туралы даулы сауалды өзіне қолайлы ыңғайда шешуге жол ашатын тұстарын жымқыру әдеті бар екенін айта келіп, дегенмен бұл жаңалықтың бүкіл абырой-даңқын бөлісуге ешкімді киліктірмей, тұтасымен оның өзіне ғана тиесілі болып қалуына бар күшімді салатыныма уәде бердім.</seg>
<seg id="3161">Бұдан кейін біз үш профессор ана тілін жетілдіру мәселесіне арналған мәжіліс өткізіп жатқан тіл білімі мектебіне бардық.</seg>
<seg id="3162">Бірінші жоба шын мәнінде ойда пайда болатын сөздердің бәрі атаулар екенін алға тартып, көп құрамды сөздерді бір құрамды сөздерге айналдыру және етістіктер мен есімшелерді жою арқылы сөйлеу тілін ықшамдауды ұсынады.</seg>
<seg id="3163">Екінші жоба сөздердің бәрін түбегейлі жоюды талап етеді, бұл жобаның авторы мұндай әрекет денсаулыққа және уақытты үнемдеуге пайдалы боларын алға тартады.</seg>
<seg id="3164">Көзге ұрып тұрғандай, біздің айтқан әр сөзіміз өкпенің тозуына әсерін тигізеді, оның салдары біздің өміріміздің қысқаруына соқтырады.</seg>
<seg id="3165">Ал сөз дегеніміз заттардың атауы ғана болғандықтан, жоба авторы біз үшін ең қолайлысы өзіміздің ойларымыз бен тілектерімізді жеткізуге қажетті заттарды өзімізбен бірге алып жүру болатынын ұсынады.</seg>
<seg id="3166">Бабалардан қалған көне дәстүрге сәйкес, ауыздарындағы тілдерінің азаттықта болуын көксейтін әйелдер қараңғы бұқарамен ауыз жаласып, көтеріліс жасайтындарын айтып қорқытпағанда, аса қолайлы әрі денсаулыққа пайдалы бұл жаңалықтың кең ауқымда таралып кетері сөзсіз еді, амал не, қара халық қай кезде де ғылымның бітіспес жауы болады да тұрады!</seg>
<seg id="3167">Соған да қарамастан, көптеген ілімдар оқымыстылар мен асқан ақыл иелері өз ойларын заттар арқылы жеткізетін осынау жаңа тәсілді кеңінен пайдалануда.</seg>
<seg id="3168">Мұның жалғыз ғана қолайсыздығы мынада болып тұр: әр түрлі тақырыпты қамтитын кең ауқымды әңгіме айту керек болған жағдайда қажетті заттарды арқалап жүретін еңгезердей бір-екі жігіт жалдауға қалтасы көтере бермейтін әңгімешілердің заттар байланған ұзын бауларды иығымен сүйреп жүруіне тура келеді.</seg>
<seg id="3169">Заттарын арқалай жүріп сауда жасайтын біздегі саудагерлер сияқты, сүйретпесінің ауырлығынан діңкелеген әлгіндей данышпандардың екеуін мен жиі көретінмін.</seg>
<seg id="3170">Дегенмен қысқа және жеңіл әңгімелер үшін керектінің бәрін қалтада немесе қолтық астында тасып жүруге де болады, ал үй ішінде өтетін әңгіме ешқандай қиындық туғызбайды.</seg>
<seg id="3171">Сол себепті, осы әдісті қолданатын адамдар жиналатын бөлмелерде әлгіндей жасанды әңгімелер үшін материал болуға жарамды неше түрлі дүние қоқсып жатады.</seg>
<seg id="3172">Бұл жаңалықтың тағы бір ұлы артықшылығы, барша өркениетті ұлттарға түсінікті дүниежүзілік тіл ретінде қолдануға болатындығында, өйткені жиһаз бен үй мүліктері қай-қайда да бірдей немесе өте ұқсас, сондықтан оны қолданыста да оңай ұғуға болады.</seg>
<seg id="3173">Осылайша, бір-бірінің тілдерін мүлдем білмесе де, елшілер мен шетелдік патшалар яки министрлер қиналмай-ақ сөйлесе бермек.</seg>
<seg id="3174">Мен математика мектебінде де болдым, мұнда мұғалім сабақта қолданатын әдісті біздің Еуропа жағдайында көзге елестетудің өзі мүмкін емес.</seg>
<seg id="3175">Дәлелденуі қоса берілетін әр теорема бас ауруына қарсы микстурадан әзірленген жұп- жұқа сорғышқа сиямен мұқият көшіріліп жазылады.</seg>
<seg id="3176">Сорғышты шәкірт аш қарынға ішіп, үш күн бойы нан мен судан басқа ештеңе ішіп-жемеуге тиіс.</seg>
<seg id="3177">Сорғыш қорытылған кезде оның миына көтерілген микстура теореманы да өзімен бірге жеткізеді.</seg>
<seg id="3178">Әйтсе де, бұл әдістің жемісі әзірше аздау екен, оның себебі, бір жағынан, микстура құрамындағы немесе оның мөлшерін белгілеудегі әлдебір қатеге байланысты болса, екінші жағынан, баланың тентектігіне байланысты екен, өйткені олар әдетте дәріні жаратпайтындықтан, дәрі әсер етпей жатып, оны қалтарысқа түкіріп кетеді, оған қоса, осы әдіс үшін қажетті талап – дәретті ұзақ уақыт іште сақтау керектігіне көз жеткізу де әлі күнге мүмкін болмай тұр екен.VI тарау</seg>
<seg id="3179">Академияны сипаттауды жалғастыру.</seg>
<seg id="3180">Автор ұсынған бірнеше жетілдіру амалдары ризашылықпен қабылданады.</seg>
<seg id="3181">Саяси прожектёрлар мектебінде мен қызығарлық ештеңе таппадым.</seg>
<seg id="3182">Өз аңдауымша, мұндағы оқымыстылар ақылдарынан алжасқандар екен, ал мұндай жайттар мені ұдайы мұңға батырады.</seg>
<seg id="3183">Бұл бейбақтар әміршінің маңайында ақылды, қабілетті және ізгі ниетті адамдар болуы, министрлердің қоғамдық игілікпен санасуы; қоғамға зор еңбек сіңірген дарынды, лайықты адамдар ғана марапатталуы, әміршілер өздерінің шынайы мүдделерін халықтың мүдделерімен ұштастыра тануы, лауазымды қызметтердің соған лайықты қасиеттері бар адамдарға берілуі қажеттігіне әміршілердің көздерін жеткізу тәсілдерін және басқа да, есі түзу жандардың ойына да кіріп-шықпайтын, еш уақытта іске аспайтын неше түрлі қияли нәрселерді ұсынады.</seg>
<seg id="3184">Осылайша мен философтардың ақиқат деп қорғайтын нәрсесінен қисынсыз нәрсе жоқтығын меңзейтін, көнеден жеткен нақылдың шындығына тағы бір мәрте көз жеткіздім.</seg>
<seg id="3185">Дегенмен әділдікке жүгінсек, Академияның бұл бөлімше- сіндегілердің бәрі бірдей әлгіндей қиялилар еместігін мойындауым керек.</seg>
<seg id="3186">Мәселен, мен мұнда ойы мейлінше ұшқыр бір доктормен таныстым, байқауымша, ол мемлекетті басқарудың табиғаты мен тетіктерін егжей-тегжей зерттегенге ұқсайды.</seg>
<seg id="3187">Осы бір әйгілі адам өз уақытын, бір жағынан, әміршілердің міндері мен әлсіздіктерінің салдарынан, екінші жағынан, басқарылушылардың бетімен кетушілігінің кесірінен, неше түрлі қоғамдық биліктер ұшыраған дерттер мен пендешілік күпірліктерден емдейтін тиімді дәрілерді табуға арнап, үлкен пайда келтіріп жүр екен.</seg>
<seg id="3188">Шынында да, барлық жазушылар мен философтар бір ауыздан айтатындай, табиғи тән мен саяси тәннің арасында толықтай сәйкестік болатыны рас болса, онда бұл екі тәнді де бірдей емдік тәсілдермен қорғауға, яки емдеп жазуға неге болмасқа?</seg>
<seg id="3189">Барша жұртқа мәлім, сенаторлар мен жоғарғы палата мүшелері көпсөзділіктен, қызбалықтан және басқа да жағымсыз әдеттерден; бастың, әсіресе, жүректің неше түрлі ауруларынан, жүйке жұқаруының кесірінен пайда болатын және ұзаққа созылатын бейнет – қос қолдың, әсіресе, оң қолдың дірілдеп- қалтырауынан, өттің жайылуынан, іштің желденуінен, бастың айналуынан, сандырақтаудан, шірік және сасық материяларға толы іріңді ісіктерден, азған кекіріктен, ашкөз тәбеттен, асқазанның қорытпауынан, тағы осылар сияқты неше түрлі аурулардан жиі азап шегеді ғой, әрине, бәрін тізе беру де қажет болмас.</seg>
<seg id="3190">Осыларды ескерген әйгілі доктордың ұсынысы бойынша, сенаттың алғашқы үш мәжілісіне бірнеше дәрігер қатысып, пікірталастар аяқталған соң, олар әр сенатордың тамыр соғысын тексеруі керек; бұдан кейін, әлгі дәрігерлер әрбір аурудың сипаты мен оны емдеу әдістерін жан-жақты талқылай айқындап, төртінші күні мәжіліс залына қажетті дәрі-дәрмектерін арқалаған дәріханашыны ілестіре келуі керек және сенаторлар мәжілістерін бастар алдында олардың әрбірінің ауруларының түрін ескере отырып, әрқайсысына шөл басатын, іш жүргізетін, іш тазартатын, семіртетін, бырыстыратын, жеңілдететін, әлсірететін, бас ауруына қарсы, сары ауруға қарсы, қақырыққа қарсы, құлақ ауруына қарсы дәрілерін беру керек; дәрілердің әсерін тексергеннен кейін, келесі мәжілісте дәрігерлер дәрі беруді я қайталауы, я алмастыруы, я тоқтатуы керек.</seg>
<seg id="3191">Өзімнің қарабайырлау ойымша, бұл жобаны іске асыру қымбатқа түсе қоймайды және заң шығару билігіне қатыса алатындай сенаты бар елдерде іс жүргізуді жылдамдатуға септігін тигізіп, пікір бірлігін туғызуға, дау-дамайды азайтуға, бүгінде жабылып жүрген бірнеше ауызды ашуға және өзгелерден көбірек ашылып жүрген ауыздарды жабуға, жастыққа тән албырттықты ауыздықтауға және қарттыққа тән қасаңдықты жұмсартуға, топастарды қозғауға және қызуқандыларды басуға әсер ете алады.</seg>
<seg id="3192">Одан әрі: жұрттың бәрі әміршінің сүйіктілерінің есте сақтау қабілеттерінің келтелігі мен әлсіздігіне ұдайы шағымда- натындықтан, әлгі дәрігер бірінші министрдің қабылдауында болатын әр адамға мынадай ұсыныс жасауы керек; ол адам шаруасының мән-жайын қысқа да түсінікті сөздермен баяндап бергеннен кейін, қоштасар сәтте оны мұрнынан тартып қалуы, яки оның ішінен теуіп жіберуі, яки аяғының мүйізін басып кетуі, яки құлағын жұлуы, яки шалбарының сыртынан түйреуіш сұғып алуы, яки оның қолын көгергенше шымшып алуы керек, сонда ғана министр ұмытшақтығынан оянады.</seg>
<seg id="3193">Өтініш орындалғанша немесе үзілді-кесілді қарсылық жасалғанша, мұндай амалды қабылдауда болған сайын қайталау керек.</seg>
<seg id="3194">Оның тағы бір ұсынысы бойынша, әр сенатор ұлттық үлкен кеңесте өз пікірін білдіріп, оның пайдалы жақтарын түгесіп шыққаннан кейін, өз дауысын өзіне қарсы болған пікірге беруі керек; дәл осы шарттар сақталған жағдайда дауыс беру нәтижесі әрдайым қоғамға пайдалы болып шықпақ.</seg>
<seg id="3195">Ол партиялар арасындағы дау-жанжал бітіспестей сипат алып бара жатса, оларды бітістіру үшін қолдануға қажетті өте тамаша амал ұсынады.</seg>
<seg id="3196">Мұның мәнісі мынада: сіз әр партияның жүздеген тізгінұстарын аласыз да, оларды жұптастыра бөлесіз; бұл тұста әр жұпты құрайтын адамдардың бастарының үлкендігі қарайлас болуы керек, содан кейін екі шебер оташы бір мезгілде әр жұптағы бастарды шүйде тұсынан қақ жара аралауы керек, ал бұл тұста ескерілетін жайт – мидың тепе-тең екі бөлікке бөлінуі.</seg>
<seg id="3197">Кесіп алынған шүйделерді саяси қарсыластардың бастарына алмастыра орналастырасыз.</seg>
<seg id="3198">Біздің байқауымызша, мұндай ота ерекше ыждаһатты қажетсінетін сияқты, дегенмен ота шебер жасалған жағдайда сауығудың да қамтамасыз етілетініне профессор бізді иландырды.</seg>
<seg id="3199">Оның түсіндіруі бойынша, бір ғана бас сүйектің кеңістігінде бірімен бірі дауласуға мәжбүр болған мидың екі жартысы көп ұзамай-ақ өзара тіл табысады да, бірқалыпты және дұрыс ойлануға көшеді; ал бұл жағдай өздерін “Мына дүниеге келген кезде дүниенің тынысын бағып, оның қозғалыстарын басқару үшін туғанбыз” деп ойлайтын адамдардың бастарына аса қажет.</seg>
<seg id="3200">Ал біріне бірі қас партиялардың көсемдерінің миларындағы сандық және сапалық айырмашылықтар жайына келсек, өзінің ұзақ тәжірибесіне сүйенген доктордың сендіруінше, бұлар – түкке тұрғысыз нәрселер.</seg>
<seg id="3201">Мен екі профессордың салық өндірудегі мейлінше қолайлы және ықпалды жолдар мен тәсілдерге байланысты қызу таласына қатыстым.</seg>
<seg id="3202">Бұлардың бірі кемістіктер мен ессіздіктер үшін белгілі бір салық салу бәрінен де әділетті боларын, ал салық көлемі әр жағдайда жеке қарастырылып, оны салық төлеушінің көршілерінен құралған әділқазылар белгілеуі қажеттігін алға тартады.</seg>
<seg id="3203">Бұған мүлдем қарсы пікірдегі екіншісі әр адамға оның өзі тәні мен жанындағы артықшылығына балайтын қасиеттері үшін салық салынуы тиіс және әлгіндей қасиеттерінің өзгеру деңгейіне сәйкес, салық та көтеріліп немесе төмендеп тұруға тиіс, ал қасиеттерінің өзгеру деңгейін анықтауды салық төлеушінің өзінің ар-ұятына қалдыру керек деп есептейді.</seg>
<seg id="3204">Ең жоғарғы салық өзге жыныстың ықыласын мейлінше аудара алатындарға салынады және салық мөлшері олардың ықыласқа бөлену саны мен сипатына байланысты белгіленеді; бұл тұста салық жинаушылар олардың өздері көрсеткен мәліметтермен ғана қанағаттануға тиіс.</seg>
<seg id="3205">Оның ұсынысы бойынша, ақылдылық, батылдық және әдептілік те жоғарғы салыққа ілінуге тиіс және салық төлеуде әлгі тәсіл қолданылады, яғни аталған қасиеттердің өз бойындағы деңгейін салық төлеушінің өзі анықтайды.</seg>
<seg id="3206">Алайда ар-намыс, әділдік, ақылдылық және білімділік үшін салық салынбайды, өйткені бұлардың өз жақынында бар екенін мойындайтын яки өзінде қанша екенін дұрыс бағалайтын адам табылмайтындықтан, бұларды бағалауда субъективтілік басым болып кетпек.</seg>
<seg id="3207">Оның ұсынысына сәйкес, әйелдер сұлулығы мен киіне білу қабілеттері бойынша салық төлеуге тиіс және оларға да, еркектер сияқты, өзін-өзі бағалау құқығы берілуі керек.</seg>
<seg id="3208">Бірақ әйелдердің тұрақтылығы, бейкүнәлігі, ой тазалығы мен адамгершілігі салыққа ілінбеуі керек, өйткені бұл баптар түсіретін кіріс салық өндіруге кететін шығындарды жаба алмайды.</seg>
<seg id="3209">Сенаторларды тәж мүддесіне қызмет жасауға мәжбүрлеу үшін ол бұлардың арасындағы жоғары лауазымды қызметтерді жеребе бойынша бөлуді ұсынады, мұның алдында әр сенатор, өзіне қандай жеребе түсеріне қарамастан, үнемі сарай мүддесі үшін дауыс беретінін куәландыра ант етуі керек, ал жолы болмай қалғандар орын босаған кезде қайтадан жеребе тарту құқығын иеленеді.</seg>
<seg id="3210">Осының нәтижесінде, сенаторлардың қызмет иелену дәмесіне үнемі қолдау жасалып, олардың ешқайсысы уәденің орындалмағанына шағымданбайтын болады және жолы болмағандар өздерінің сәтсіздіктері үшін қандай да бір министрді емес, одан гөрі иығы үлкен әрі берік жазмышты кінәлауға көшеді.</seg>
<seg id="3211">Маған тағы бір профессордың көрсеткені – үкіметке қарсы қастандықтарды ашуға арналған нұсқаулардың ауқымды қолжазбасы болды.</seg>
<seg id="3212">Ол мемлекеттік тұлғаларға күдікті адамдардың тамағын зерттеуді: бұлардың қай уақытта тамақтанатынын, қай жамбасымен жататынын, қай қолымен сүртінетінін білуді ұсынады және олардың экскременттерін жақсылап қарап, соларының түсі, иісі, дәмі, қоюлығы және қорытылу деңгейі негізінде олардың ой-ниеттері жайында қорытынды жасауға болатынын ескертеді; өйткені адамдардың еш уақытта үстел басында отырған кездегіден артық салмақты, терең ойлы әрі жинақы болмайтынын, бұған өз тәжірибесі арқылы көзі анық жеткенін айтады; дәлел ретінде ол тәжірибе жасау үшін әлгіндей жағдайда отырып, патшаны өлтірудің ең тәуір амалдарын ойластырған кезінде өз нәжісінің түсі жасыл тартқанын, ал тек қана көтеріліс жасау немесе астанаға от қою жайын ойланғанда, әлгінің түсі мүлдем басқа болғанын алға тартады.</seg>
<seg id="3213">Оның асқан білгірлікпен жазылған тұжырымдарында саясаткерлерге аса пайдалы әрі қызықты бақылаулар молынан жинақталған екен, дегенмен маған бұл бақылаулар әлі де аздық ететіндей көрінді.</seg>
<seg id="3214">Мен бұл ойымды авторға айтуға батылдық еттім де, егер ол қаласа, бірер толықтыру енгізуге боларын ескерттім.</seg>
<seg id="3215">Жобалар құрастырумен шұғылданатын жазғыштардың көпшілігіне тән әдетпен, кез келген ескертпелерді қуана тыңдайтынын мәлімдеген ол менің ұсынысымды құштарлана қабылдады.</seg>
<seg id="3216">Сол кезде мен оған өз саяхаттарымның бірінде біраз уақыт болып өткен, жергілікті жұрт Лангден деп атайтын Трибниа патшалығындағы тұрғындардың басым бөлігін барлаушылар, аңдушылар, сөз тасушылар, айыптаушылар, талапкерлер, өз көзімен көргендер, ант-су ішушілер және толып жатқан жандайшаптар мен сойылсоғарлар құрайтынын, бұлардың бәрі министрлер мен олардың көмекшілерінен айлық алып тұратынын айттым.</seg>
<seg id="3217">Бұл патшалықтағы қастандықтар, негізінен, өздерінің кәнігі саясаткер ретіндегі дақпыртын нығайтуды, биліктің қаусай бастаған құрамына жаңа күштер енгізуді, қоғамдағы наразылықты тұншықтыруды немесе басқа жаққа бұруды, тәркіленген мүліктермен өз қоржынын қампитуды, мемлекеттік несиеге сенімділікті арттыруды немесе жоқ қылуды қалайтын адамдардың өздеріне пайда таба отырып жасайтын айла-шарғысы болып табылатынын көрсеттім</seg>
<seg id="3218">Ең әуелі олар өздерінің арасынан қастандық үшін кінәлануға тиісті адамдар кімдер болатынын анықтап, келісіп алады да, содан кейін солардың хаттары мен қағаздарын қолға түсіруге, ал олардың иелеріне бұғау кигізуге жабыла күш салады.</seg>
<seg id="3219">Қолға түскен хаттар мен қағаздар сөздердің, буындардың және әріптердің құпия мағыналарын табуға шеберленген кәсіпқой білгіштердің қолдарына беріледі.</seg>
<seg id="3220">Мәселен, олар ашқан мынадай мағыналар бар:</seg>
<seg id="3221">орындыққа отыру – құпия жиын; қаздардың үйірі – сенат; ақсақ ит – үміткер; індет – тұрақты армия; жамансары – бірінші министр; сырқырама – архиепископ; дар ағашы – мемлекеттік хатшы; түнгі құмыра – ақсүйектер комитеті; елеуіш – фрёйлин; сыпырғыш – төңкеріс; тышқан қақпан – мемлекеттік қызмет; түпсіз құдық – қазынашылық; жуынды шұңқыры – сарай; сайқымазақ телпегі – ықыласқа бөленуші; сынған қамыс – сот палатасы; бос бөшке – генерал; іріңді жара – басқару жүйесі.</seg>
<seg id="3222">Егер бұл әдіс жеткіліксіз болса, онда олар бұдан гөрі ықпалдырақ, оқымыстылар арасында акростих және анаграмма деген атаулармен танымал екі тәсілді басшылыққа алады.</seg>
<seg id="3223">Бұл әдістердің бірі адамдардың аты-жөндерін олардың саяси мағынасына сәйкес анықтауға мүмкіндік береді.</seg>
<seg id="3224">Мәселен, мен досыма жазған хатымда: “Біздің Том бауырымыз көтеуге ұрынды” десем, дәл осы сөздерден құпия ашқыш адамның оқитын тіркесі “Қастандық басталды, қарсыласу керек” т.с.с. болып шығады, анаграммалық тәсіл дегеніміз – осы.</seg>
<seg id="3225">Мынадай бақылауларым үшін профессор маған ыстық- ыстық алғысын айтып, өзінің трактатында мені құрметпен атап өтуге уәде берді.</seg>
<seg id="3226">Бұл елде менің назарыма түсерлік бұлардан басқа ештеңе қалмады да, мен Англияға оралу жайын жиі ойлай бастадым.VII тарау</seg>
<seg id="3227">Автор Лагадодан кетіп, Мальдонадуға келеді.</seg>
<seg id="3228">Ол кемеге іліге алмайды.</seg>
<seg id="3229">Глаббдобдрибке қысқа саяхат жасайды.</seg>
<seg id="3230">Авторды арал билеушісінің қабылдауы.</seg>
<seg id="3231">Бір бөлігін осы патшалық құрайтын құрлық, менің өз пайымдауымша, шығысында Американың Калифорниядан арғы жағындағы зерттелмеген аймағына қарай жайылып жатса, солтүстігінде Лагадодан жүз елу мильдей қашықтықта жатқан Тынық мұхитқа қарай созылады; бұл жерде солтүстік- батыстағы 29° солтүстік ендік пен 140° бойлықта орналасқан үлкен Лаггнегг аралымен қызу сауда-саттық жүргізетін өте жақсы айлақ бар.</seg>
<seg id="3232">Лаггнегг аралы Жапониядан оңтүстік- шығысқа қарай жүз лигадай қашықтықта жатыр.</seg>
<seg id="3233">Жапон императоры мен Лаггнегг королінің бауырмал достығының арқасында осы екі аралдың арасында байланыс жиі жасалып тұрады.</seg>
<seg id="3234">Сол себепті мен орайы келген алғашқы мүмкіндікте Еуропаға қайту үшін сол жаққа жол тартуға ұйғардым.</seg>
<seg id="3235">Мен өзіме жол көрсетіп, азын-аулақ жүгімді тасып жүру үшін екі қашыр мен жолбасшы жалдадым.</seg>
<seg id="3236">Өзіме көптеген жақсылық жасап, мол тарту сыйлаған жарылқаушыммен қоштастым да, жолға шықтым.</seg>
<seg id="3237">Менің сапарым ерекше еске аларлықтай кездейсоқтықтар мен оқиғаларсыз өтті.</seg>
<seg id="3238">Мен Мальдонадуға (аралдағы теңіз айлағы) келіп жеткенімде, бұл жерден Лаггнегке аттанғалы тұрған кеме түгілі, таяу уақытта бола қоятын мүмкіндікті де көрмедім.</seg>
<seg id="3239">Бұл қаланың үлкендігі Портсмуттай.</seg>
<seg id="3240">Мен көп ұзамай-ақ біраз таныс таптым және барынша меймандос пейіл көрдім.</seg>
<seg id="3241">Ақсүйек мырзалардың бірі маған Лаггнегке баратын кеменің кемінде бір айсыз дайын болмайтынын айта тұрып, оңтүстік-батысқа қарай бес лига шамасында орналасқан Глаббдобдриб аралына саяхаттап, бой сергітуге болатынын да құлағдар етті.</seg>
<seg id="3242">Ол мені қасымдағы серігіммен бірге ертіп баруға және осы сапар үшін маған шағын да ыңғайлы қайық тауып беруге әзір екенін білдірді.</seg>
<seg id="3243">Өзімнің түсінгенімше айтсам, “Глаббдобдриб” сөзінің мағынасы “арбаушылар аралы” немесе “сиқыршылар аралы” дегенді білдіреді.</seg>
<seg id="3244">Оның аумағы Уайт аралымен шамалас және жері өте құнарлы.</seg>
<seg id="3245">Кілең сиқыршылардан құралған арал жұртын тайпа басшысы басқарады.</seg>
<seg id="3246">Бұл аралдың тұрғындары тек бірімен бірі некелеседі де, әулеттің ақсақалы билеуші яки әмірші болып табылады.</seg>
<seg id="3247">Оның иелігіндегі таңғажайып сарай құрамында биіктігі жиырма фут дуалмен қоршалған, аумағы үш мың акр ұлан-ғайыр парк бар.</seg>
<seg id="3248">Парк ішінен мал бағуға, егін салуға және бағбаншылыққа арналған бірнеше орын қоршаулана бөлінген.</seg>
<seg id="3249">Бұл билеушінің қызметшілері мен отбасы мүшелерінің түрлерінде біртүрлі ерекшеліктер бар.</seg>
<seg id="3250">Некромантияны жақсы игерген билеуші өзі қалаған кезде әруақтарды шақырып алып, оларды жиырма төрт сағат көлемінде өзіне қызмет еткізе алатын күшке ие, әйтсе де төтенше жағдай туып қалмаса, ол бір адамды үш айда бір реттен артық шақыра алмайды.</seg>
<seg id="3251">Аралға біз келіп жеткен уақыт таңғы сағат он бірдің шамасы еді, менің серіктерімнің бірі ұлы мәртебелінің қабылдауында болудың үлкен абыройынан үміттене, аралға келген жатжерлікті қабылдауға оның уақыт бөлуін өтіну үшін билеушіге аттанды.</seg>
<seg id="3252">Билеуші кідірместен келісімін берді де, бағзы үлгіде киініп, қаруланған қос қанаттағы қарауылдар ортасымен біздің үшеуіміз бірдей сарай қақпасына кірдік, әлгілердің өңінде менің құтымды қашырған бірдеңе бар еді.</seg>
<seg id="3253">Біз дәл әлгіндей қызметшілер түзген екі қатардың арасымен бірнеше бөлмеден өтіп, қабылдау залына келдік, үш мәрте тәу ете иіліп, бірер сауал алмасқан соң, бізге ұлы мәртебелінің тағының төменгі сатысы жанындағы үш орындыққа отыруға рұқсат етілді.</seg>
<seg id="3254">Жергілікті сөйлеу тілінен айырмашылығы болғанымен, Бальнибарби тілін билеуші түсінеді екен.</seg>
<seg id="3255">Ол менен өзімнің саяхаттарым жайында айтуымды өтінді де, менімен емін-еркін сөйлесе алатынын аңғарта, өзгелерге кетуге белгі берді, бір ғажабы, ұйқымыздан оқыс оянған сәтте көріп жатқан түсіміздің ғайып боп кететіні сияқты, әлгілер де демде жоқ боп кетті.</seg>
<seg id="3256">Билеуші бұл жерде менің толық қауіпсіздікте болатыныма көзімді жеткізгенше, бірталай уақыт өзіме өзім келе алмай қалдым.</seg>
<seg id="3257">Мұндай қабылдауларға үйреніп кеткен екі серігімнің жүздеріндегі жайбарақаттықты көрген соң, мен де аз-маз ес жиып, ұлы мәртебеліге өз хикаяларымның кейбірін қысқаша әңгімелеп өттім, дегенмен бойдағы алаңым толық басылмағандықтан, әлгінде ғана елес-қызметшілер тұрған орындарға көз сала, қайта-қайта жалтақтай бердім.</seg>
<seg id="3258">Мен билеушімен бірге түскі ас ішу құрметіне ие болдым, бұл жолы ас-су ұсынып, дастарқан басында қызмет жасағандар елестердің жаңа жасағы болды.</seg>
<seg id="3259">Алайда мұның бәрі мені таңертеңгідей қорқыта қойған жоқ.</seg>
<seg id="3260">Мен сарайда күн батқанша болсам да, ұлы мәртебелінің сарайда аялдауымды қалаған өтінішін орындай алмайтыным үшін одан ізеттілікпен кешірім өтіндім.</seg>
<seg id="3261">Өз достарыммен бірге мен осы аралдың астанасы болып табылатын қала ішіндегі меншік пәтерде түнеп шықтым да, келесі күні таңертең біз өз құрметімізді көрсету үшін және билігімізді оның құзырына тапсыру үшін билеушіге қайта жол тарттық.</seg>
<seg id="3262">Осылайша, біз күніміздің басым бөлігінде билеушінің жанында болып, қаладағы пәтерімізде түнеп, аралда он күн өткіздік.</seg>
<seg id="3263">Аз уақыт ішінде көлеңкелер мен әруақтар қауымына үйреніп кеткенім сонша, үшінші яки төртінші күні олар мені тіпті алаңдатпайтын болды, тіпті бойымда аз-маз қорқыныш қалды дегеннің өзінде, оны қызық көруім басып кетті.</seg>
<seg id="3264">Мұны байқаған ұлы мәртебелі билеуші маған дүние жаралғаннан дәл осы күнге дейін дүниеден өткен жандардың арасынан ойыма оралған кез келген адамдардың есімдерін өз қалауымша атауға және оларға кез келген сұрақты қоюыма ұсыныс жасап, тек сұрақтардың олар өмір сүрген уақыттағы оқиғаларға қатысты болуын ескертті.</seg>
<seg id="3265">Қалай болғанда да, менің тек шындықты ғана еститінімді, өйткені өтірік ана дүниеде еш пайдасыз өнер екенін айтты.</seg>
<seg id="3266">Мен ұлы мәртебеліге оның мұншалықты жоғары ілтипаты үшін өз құрметімді білдірдім.</seg>
<seg id="3267">Бұл сәтте біз парктің әсем көрінісі көзге ұрып тұратын бөлмеде отырған едік, соның әсерінен бе, менің аңсарым ең әуелі салтанатты да құдіретті сахналарды көруге ауып кетті де, мен Арбела түбіндегі шайқастан кейін әскерімен бірге тұрған Ұлы Александрды көрсетуін өтіндім.</seg>
<seg id="3268">Билеуші саусағын қағып қалғаны сол еді, ол біз тұрған терезе түбіндегі ұлан-ғайыр алаңда менің дәл алдымнан шыға келді.</seg>
<seg id="3269">Александрды бөлмеге шақырып алдық, мен оның көне грек тілінде айтқан сөздерін әзер- әзер түсіндім, ол да өз тарапынан мені нашар ұқты.</seg>
<seg id="3270">Ол маған өз ажалының удан емес, шамадан тыс маскүнемдіктен туған безгектен болғанын айтып, ант-су ішті.</seg>
<seg id="3271">Бұдан соң мен Альпіден асып бара жатқан кездегі Ганнибалды көрдім, ол маған өз қосынында сірке суының тамшысы да болмағанын мәлімдеді.</seg>
<seg id="3272">Мен өз әскерлерін шайқасқа бастап келе жатқан Цезарь мен Помпейді көрдім.</seg>
<seg id="3273">Сондай-ақ мен Цезарьды өзінің ақырғы салтанатты сәті кезінде көрдім.</seg>
<seg id="3274">Содан кейін мен үлкен бөлмелердің біріне римдік сенатты және онымен салыстыру үшін келесі бөлмеге қазіргі парламентті шақыруын өтіндім.</seg>
<seg id="3275">Бұлардың алғашқысы қаһармандар мен жартылай құдайлардың жиынына, ал екіншісі сөз тасушылардың, қалта ұрыларының, тонаушылар мен бұзақылардың жиынсымағына ұқсап кетті.</seg>
<seg id="3276">Менің өтінішім бойынша билеуші Цезарь мен Брутқа бізге жақындауға белгі берді.</seg>
<seg id="3277">Брутты көрген кезде менің бойымды сүйсіну сезімі билеп алды, оның бет әлпетінен кемел адамгер- шілікті, құдіретті әділдік пен рух бекемдігін, отанға деген алғаусыз сүйіспеншілік пен адам баласына деген ақ ниетті аңғару қиын емес еді.</seg>
<seg id="3278">Мен бұл екі адамның біріне-бірі өте жоғары көзқараста екенін көріп сүйіндім, Цезарь маған өз ғұмырында жасаған ұлы ерліктерінің бәрі сол ғұмырды өзінен тартып алған адамның даңқымен шендесе де алмайтынын ашық мойындады.</seg>
<seg id="3279">Мен Брутпен ұзақ уақыт әңгімелесу құрметіне бөлендім, әңгіме барысында ол өз бабасы Юний, Сократ, Эпаминонд, Кіші Катон, сэр Томас Мор және өзі жұп жазбай бірге жүретін секстумвират екенін және бұл қатарға жетінші мүше қосуға адамзаттың бүкіл тарихы дәрменсіз екенін мәлімдеді.</seg>
<seg id="3280">Бағзы тарихтың барлық дәуіріндегі дүниені көруге құмартқан менің тойымсыз тілегімді қанағаттандыру үшін билеуші шақырып берген әйгілі адамдардың бәрін тізбелер болсам, онда оқырманды шаршатып алар едім.</seg>
<seg id="3281">Мені ерекше рахатқа бөлегені рақымсыз әміршілер мен басқыншы билеушілердің көздерін жойып, азаттық пен езілген халықтардың тапталған құқықтарын қалпына келтірген жандарды көруім болды.</seg>
<seg id="3282">Алайда мен өзімді сонша толқытқан сезімдерді оқырманды қызықтыратындай етіп жеткізуге қабілетсізбін.VIII тарау</seg>
<seg id="3283">Глаббдобдрибті сипаттаудың жалғасы.</seg>
<seg id="3284">Ежелгі және жаңа тарихтарға түзетулер.</seg>
<seg id="3285">Бағзы дүниенің ақыл-ойы мен танымының арқасында даңқы асқақтаған адамдарын көруге құмартқан мен бұған айрықша күн арнадым.</seg>
<seg id="3286">Гомер мен Аристотельді түсініктемешілерімен бірге шақыруды ойға алған едім, кейінгілердің көп болғаны сонша, олардың бірнеше жүзі аулада және сарайдың басқа бөлмелерінде күте тұруға мәжбүр болды.</seg>
<seg id="3287">Мен осынау екі қаһарманды бір көргеннен таныдым және оларды тобырдан ғана емес, бірінен бірін ажырата таныдым.</seg>
<seg id="3288">Аристотельге қарағанда, Гомер келбеттілеу және бойшаңдау екен, ол өз жасына қарамай, өзін тік ұстап жүрді және оның жанары ерекше нұрлы әрі өткір еді.</seg>
<seg id="3289">Қатты бүкшиген Аристотель таяққа сүйеніп тұрды, оның жүзі жүдеулеу, шашы сирек және үні құмыға шығатын.</seg>
<seg id="3290">Мен осынау екі ұлы адамның қастарындағы қауымнан мүлдем бөлек екенін, бұл адамдарды еш уақытта көрмегенін және олар туралы ештеңе естімегенін бірден аңдадым.</seg>
<seg id="3291">Атын айтпай-ақ қояйын, әруақтардың біреуі менің құлағыма сыбырлап, ана дүниеде мына түсініктемешілердің бәрі бұл авторлардың шығармаларының мәнін кейінгі ұрпаққа адам сенбестей бүлдіріп түсіндірген кінәларын сезіп, іштей ұяттан өртенетіндіктен, өздерінің принципалдарынан өте алыс қашықтықта жүретінін айтты.</seg>
<seg id="3292">Мен Дидим мен Евстафийді Гомерге таныстырып, оны бұларға жылы қабақ танытуға көндірдім, алайда олар ықыласқа лайық бола алмаған сыңайлы, өйткені ол екі түсініктемешінің де түкке тұрғысыз екенін және ақын рухына бойлауға қабілетсіздіктерін тез-ақ анықтады</seg>
<seg id="3293">Аристотельге Скотт пен Рамусты таныстырып, оған бұлардың көзқарастарын баяндай бастағанымда, оның шыдамы шорт қайырылды да, олардан: “Шынымен-ақ, түсініктемешілердің қалған тобыры да дәл сендер сияқты дүмшелерден тұра ма?” – деп сұрады.</seg>
<seg id="3294">Бұдан соң мен билеушіден Декарт пен Гассендиді шақыруын өтіндім де, бұлардан өз жүйелерін Аристотельге баяндап беруді сұрадым.</seg>
<seg id="3295">Жаратылыс философиясындағы өз қателерін ашық мойындаған ұлы философ өз тұжырымдарының көп жағдайда жорамалға негізделгенін, ал ондайды барлық адамның жасауына тура келетінін айта келе, Эпикур ілімін шама-шарқынша жаңартқан Гассенди де, өзінің құйындар теориясымен бірге Декарт та ұрпақтар тарапынан қабылданбайтынына өз болжамын білдірді.</seg>
<seg id="3296">Ол қазіргі оқымыстылар жан сала қорғап жүрген тартылыс теориясына да осындай болжам айтты.</seg>
<seg id="3297">Бұған қоса ол жаратылыстың жаңа жүйелері де жаңа сән үлгісі сияқты ұрпақпен бірге өзгеріп тұратынын, тіпті бұларды математикалық әдістермен дәлелдеуге талпынатын философтардың табыстары да ұзаққа созылмай, жазмыш белгілеген мезгілде сәннен шығатынын аңғартты.</seg>
<seg id="3298">Бес күн бойы мен ежелгі дүниенің басқа да көптеген ғұламаларымен әңгіме жүргіздім.</seg>
<seg id="3299">Мен Рим императорларының көпшілігін көрдім.</seg>
<seg id="3300">Мен билеушіден бізге түскі ас дайындап беру үшін Гелиогабал аспаздарын шақыруға тілек еттім, алайда материалдың жеткіліксіздігінен олар бізге өнерлерін өз мәнінде көрсете алмады.</seg>
<seg id="3301">Агесилайдың құлдарының бірі бізге спартан- дардың шалабын пісіріп беріп еді, дәм татқаннан кейін-ақ мен екінші қасықты жұта алмадым.</seg>
<seg id="3302">Аралға менімен бірге келген екі джентльменнің әлдебір шаруаларына бола үш күнге үйлеріне қайтуына тура келді.</seg>
<seg id="3303">Бағзыдағы әйгілі әулеттердің көзсіз табынушысы болғандықтан, мен билеушіден бірнеше немесе екі корольді сегіз-тоғыз ұрпаққа жалғасқан өздерінің ата-бабаларымен бірге шақыруды өтіндім.</seg>
<seg id="3304">Бұл тұста мені азапқа толы, күтпеген күйініш күтіп тұр екен.</seg>
<seg id="3305">Тәж киген тұлғалардың айбынды легінің орнына мен бір әулеттен екі скрипкашыны, үш сарай қызметшісі мен бір италиялық діндарды көрсем, екіншісінен шаштараз, аббат және екі кардиналды аңғардым.</seg>
<seg id="3306">Тәж киген бастарға зор құрметпен қарайтындықтан, мен осы бір ыңғайсыздау жайтқа бұдан әрі кідіргім келмейді.</seg>
<seg id="3307">Ал графтар, маркиздер, герцогтар, тағы сол сияқты жандарға келсек, мен қатты ыңғайсыздана қойған жоқпын, тіпті, шынымды айтсам, кейбір танымал әулеттің өзіндік ерекшеліктеріне айналған белгілердің түп негіздеріне рахаттана үңілгенімді де мойындаймын.</seg>
<seg id="3308">Мен әлдебір әулеттің неліктен ұзын шықшытты екенін; енді бір әулеттің екі ұрпағында алаяқтардың, келесі екеуінде ақымақтардың қалай көбейгенін; ал үшіншісінің есалаңдардан, төртіншісінің суайттардан неге құралатынын; тағы бір танымал әулетке қатысты Полидор Вергилийдің: “Nec vir fortis, nec foemina casta”, – деген сөзі неліктен айтылғанын; кейбір әулеттерге қатыгездік, өтірікшілік, қорқақтық сияқты мінездер неліктен әулеттік таңба іспетті жабысып қалғанын; кейбір әулеттердің кейінгі ұрпақтарында іріңді ісік түрінде жалғасып келе жатқан мерезді оларға алғаш әкелген кім екенін еш қиындықсыз айта аламын.</seg>
<seg id="3309">Әулеттегі ұрпақ жалғасуына қолбалалардың, малайлардың, делбешілердің, ойыншылардың, скрипкашылардың, комедианттардың, әскерилер мен қалта ұрыларының қаншалықты былық-шылық қосқанын көргеннен кейін, мен бұлардың бәріне таңданудан қалдым.</seg>
<seg id="3310">Әсіресе, жаңа тарих менің бойымда тіл жеткісіз жиіркеніш туғызды.</seg>
<seg id="3311">Шынында да, өткен жүз жылдық бойында патша сарайларында даңқтары әспеттеле мадақталған адамдарға мұқият үңіле отырып, мен қаһармандық ерліктерді қорқақтарға, кемел кеңестерді топастарға, адалдықты азғындарға, Рим қаһармандығын отанын сатқандарға, тақуалықты күпірлерге, парасатты бұзақыларға, шыншылдықты өсекшілерге теліп берген жалдамалы жазғыштардың дүниені қаншалықты шатастыр- ғанын түсіндім.</seg>
<seg id="3312">Жаһандық ұлы оқиғалар мен төңкерістердің себептері мен түрткілері жайында және олардың табысты болуына әсер еткен түкке тұрғысыз кездейсоқтықтар жайында ақиқат мәліметтер алғанымда, адам баласының даналығы мен адалдығы туралы менің ойларым қаншалықты құлдырады десеңші.</seg>
<seg id="3313">Бұл жерде мен анекдоттарды яки құпия тарихты жазуға бел буатындардың; қаншама корольге у қосылған тостаған ұсынып, молаға аттандыратындардың; патша мен бірінші министр арасында ешқандай куәсіз болған істерді жұртқа жаюшылардың; елшілер мен мемлекеттік хатшылардың пікірлері мен жәшіктерін ашқан кезде ұдайы шатастырып алатындардың арсыздығы мен надандығын таныдым.</seg>
<seg id="3314">Бұл жерде мен дүниені дүр сілкінткен көптеген ұлы оқиғалардың ақиқат себептерін білдім; ешкімге керексіз әлдебір әйелдің артқы баспалдақты, артқы баспалдақ министрлер кеңесін, министрлер кеңесі сенатты қалай басқара алатынын көрдім.</seg>
<seg id="3315">Менің көз алдымда бір генерал өзінің жеңіске жетуіне туабітті қорқақтығы мен басқару қабілетсіздігі септескенін мойындаса, ал бір адмирал жауға өз әскерін беріп кете жаздағанын, тек жау туралы мәліметі өте аз болғандықтан ғана жеңіске жеткенін жайып салды.</seg>
<seg id="3316">Үш корольдің өздерінің айтуынша, олар билікте болған кездерінде өздері сенім артқан әлдебір министрдің сатқындығы салдарынан яки қателескендіктен кетіп қалған әлдебіреу болмаса, бірде-бір рет мемлекеттік лауазымға лайықты адам тағайындамапты, дегенмен олар билікке қайта оралар мүмкіндіктері болса, әлгіндей қателіктер жібермейтініне кепілдік етті; олар адамшылықтан безінбейінше, патша тәжін ұстап тұру мүмкін еместігіне, өйткені рақымшыл адамның бойында болатын жағымды, батыл, қайсар мінездер мемлекеттік шаруада ұдайы кесірін тигізетініне менің көзімді жеткізді.</seg>
<seg id="3317">Мен қаншама жұрттың ақсүйектік лауазымдар мен ен байлыққа қандай амалдармен қол жеткізгені туралы дәл мәліметтер алуға құмарттым.</seg>
<seg id="3318">Тіпті болмағанның өзінде, шетелдіктердің (менің бұл тарапта айтқандарымның арасында өз отаныма сәл де болса қатысы бар ештеңе жоқ екенін оқырманға айтудың өзі қажетсіз болар деп үміттенемін) шамына тиіп кетермін деп сескенгендіктен, қазіргі уақыттан бойымды аулақ ұстап, зерттеулерімді ең жақын дәуірмен шектедім.</seg>
<seg id="3319">Менің өтінуіммен өзімді қызықтырған көптеген адамдар шақырылды және қысқа қайырым сауалдасулардан кейін-ақ алдымнан ашылып сала берген арсыздық көріністерін менің жайбарақат еске түсіруімнің өзі қиын.</seg>
<seg id="3320">Опасыздық, қанау, парақорлық, алдау, жең ұшынан жалғасу, тағы сол сияқты шарасыздықтар әлгілер айтқан айла-шарғылардың арасындағы кешіруге сыятындары еді, сондықтан мен ақылға жүгініп, бұларға кешіріммен қараған едім.</seg>
<seg id="3321">Бірақ олардың бірі билік пен байлыққа қол жеткізу жолында азғындыққа қол артуға және қарындасына үйленуге, келесі бірі әйелі мен қыздарын сатуға, үшіншілері отанға яки әміршіге сатқындық жасауға, төртіншісі адам улауға, ал басым бөлігі бейкүнәні құрту үшін заңнан аттауға иек артқанын мойындаған кезде, бұл үшін мені кешірер деп үміттенемін, мұндай жаңалықтар үлкен дәрежелі адамдарға кішкентай жандардың қашанда ілтипат танытып жүруге тиістілігін тумысымнан бойға сіңірген менің жоғары лауазымды адамдарға деген өз бойымдағы аса ықыласты құрметімді біршама бәсеңдетуіме әсер етті.</seg>
<seg id="3322">Билеушілер мен отанға сіңірген ұлы қызметтер жайында мен жиі оқыған едім, ендігі жерде осындай қызметтер жасаған жандарды көруге ынтықтым.</seg>
<seg id="3323">Бірақ маған, тарихта барып тұрған алаяқтар мен сатқындар ретінде бейнеленген кейбіреулер болмаса, ондай адамдардың есімдерін мұрағаттардан табу мүмкін болмай жатқанын айтып жауап берді.</seg>
<seg id="3324">Ал әлгілер жайында мен бұрын-соңды ештеңе естімеген едім.</seg>
<seg id="3325">Менің алдыма келгендердің бәрі жұлым-жұлым киінген, бет-әлпетін торығу жайлаған жандар еді, бұлардың көпшілігі аштық пен қайырымсыздықтан, тіпті кей жағдайларда эшафот пен дар ағашынан ажал тапқандарын мәлімдеді.</seg>
<seg id="3326">Бұлардың арасында тағдыры маған ерекше көрінген бір адам болды.</seg>
<seg id="3327">Оның жанында он сегіз жасар бозбала бар еді.</seg>
<seg id="3328">Әлгі адам маған өзінің көп жылдар бойы кеме басқарғанын, Акциум түбіндегі теңіз шайқасында оң көзімен қараған жазмыш оған жаудың теңіз күштерінің арасынан жарып өтіп, дұшпанның ең жақсы жабдықталған үш кемесін суға батыруға және төртіншісін тұтқынға алуға жол ашқанын, ал бұл жағдайдың өзі Антонийдің қашуына және кейіннен жеңіске жетуіне бірден- бір себеп болғанын айтты; қасында тұрған бозбала оның осы шайқаста қаза тапқан жалғыз ұлы екен.</seg>
<seg id="3329">Шайқастан кейін ол өз қызметінің маңызын іштей сезінгендіктен, Римдегі Августтің сарайына келіп, капитаны қаза тапқан үлкен кемеге өзін командир етіп тағайындауын сұрайды, бірақ оның тілегі аяқсыз қалып, кемеге басшылық ету өмірінде теңіз көрмеген бозбалаға, дәлірегі, патшаның нақсүйерлерінің күңінің ұлына жүктеледі.</seg>
<seg id="3330">Өз кемесіне қайтып оралған кезінде осы бір қадірменді жан қызметтік міндеттерін орындауға немқұрайдылығы үшін кінәланып, оның кемесі вице-адмирал Публиколаның сүйікті қолбаласына беріледі де, бұдан кейін ол Римнен алыс жатқан жұтаңдау фермасына барып, өз өмірін сонда аяқтайды.</seg>
<seg id="3331">Мен бұл оқиғаның қаншалықты шындық екенін білуге қатты құмарттым да, Акциум түбіндегі шайқаста римдік теңіз күштерін басқарған Агриппаны шақыруды өтіндім.</seg>
<seg id="3332">Алдымызға келген Агриппа әңгіменің шынайылығын растап қана қоймай, осы оқиғадағы өз еңбегінің басым бөлігін кішірейте көрсеткен сыпайы капитанның ерліктерін көптеген деректермен толықтырып берді.</seg>
<seg id="3333">Мен бұл империяға кейіннен енген салтанатқұмарлыққа ілесе жеткен азғындаудың әрі терең, әрі жедел жайылғанына таңғалдым.</seg>
<seg id="3334">Бұдан кейін неше түрлі келеңсіздіктер ұзақ уақыт бойына дәуірлеген және атақ-даңқ пен олжаның бәрін, сіңірген еңбегі басқалардан әлдеқайда аз болса да, бас қолбасшыға телу үрдіске айналып кеткен өзге елдердегі осыған ұқсас көріністер маған әлгіндей әсер етуден де қалды.</seg>
<seg id="3335">Ана дүниеден шақырып алынған адамдардың бәрі өздерінің тірі кездеріндегі кейіптерін қаз-қалпында сақтағандықтан, кейінгі жүзжылдық ішінде туылған адам баласының түріне қарап тұрып, мен жабырқау ойларға бой ұрдым, өйткені неше алуан атауларға ие жұқпалы тері аурулары ағылшындардың бет-әлпетін өзгертіп, бойын аласартып, жүйкесін жұқартып, сіңірлері мен бұлшық еттерін әлсіретіп, шырайын қашырып, денелерінің бәрін былжыратып және мүңкітіп жіберген екен.</seg>
<seg id="3336">Менің шарасыз қалғаным сонша, бір кездері мінез- құлқының, ас-суы мен киімінің қарапайымдығымен, әділдікке жүгінумен, шынайы еркіндігімен, батылдығымен және отанға сүйіспеншілігімен даңқы асқан, көне дәстүрде шыңдалған ауылдағы ағылшындарды шақыруды өтіндім.</seg>
<seg id="3337">Тірілер мен өлілерді салыстыра тұрып, мен осынау жайсаң отандаста- рымның бәрі кейіннен, парламент сайлаулары кезінде өз дауыстарын саудаға салып, майда-шүйде тиынға сатылған, сарай төңірегінен ғана жұқтыруға болатын азғындықтар мен келеңсіздіктерді бойына сіңірген немерелерінің кесірінен қалай масқараға ұшырағанын көргенде, немқұрайды қала алмадым.ІХ тарау</seg>
<seg id="3338">Автор Мальдонадуға қайта оралады және Лаггнегг патшалығына жүзіп кетеді.</seg>
<seg id="3339">Оны тұтқынға алып, сарайға жөнелтеді.</seg>
<seg id="3340">Оған сарайда жасалған ықылас.</seg>
<seg id="3341">Патшаның өз бағыныштыларына қайырымдылық танытуы.</seg>
<seg id="3342">Біздің қайтар күніміз жеткен соң, мен Глаббдобдрибтің ұлы мәртебелі билеушісімен қоштастым да, екі серігіммен бірге Мальдонадуға қайтып оралдым, бұл жерде екі апталық дамылдан кейін бір кеме Лаггнегке аттанғалы даярлық жасауда екен.</seg>
<seg id="3343">Екі серігім мен тағы бірнеше адам құрметтерін білдіре, мені ас-сумен қамтамасыз етіп, кемеге мінгізіп салды.</seg>
<seg id="3344">Мен бір ай жолда болдым.</seg>
<seg id="3345">Біз күшті дауылға ұрындық та, бұл төңіректің алпыс лигадай аумағын ала соғып тұратын пассат желдерінің аймағына еніп алу үшін батысқа қарай бағыт түзеуге мәжбүр болдық. 1708 жылғы 21 сәуірде біз құйылысында Лаггнегтің оңтүстік-шығыс шетінде орналасқан теңіз айлағы бар Клюмегниг өзеніне ендік.</seg>
<seg id="3346">Қалаға бір лигадай қалған тұста біз зәкір түсірдік те, лоцман талап ете белгі бердік.</seg>
<seg id="3347">Жарты сағат өтер-өтпестен біздің бортымызға екі лоцман көтеріліп, бізді рифтер мен жартастары көп аса қауіпті бағытпен үлкен шығанаққа жеткізді, ал қала қабырғаларынан бір кабельтов қашық жатқан бұл жер кемелер үшін мейлінше қауіпсіз еді.</seg>
<seg id="3348">Әдейі жасады ма, әлде аңдаусыздықтан болды ма, әйтеуір, біздің теңізшілердің кейбіреуі лоцмандарға өз кемелерінде жатжерлік әйгілі саяхатшы бар екенін айтып қойыпты.</seg>
<seg id="3349">Ал олар бұл туралы кеден қызметкеріне жеткізіп, мен жағаға шыққан кезде әлгі кеденші мені мұқият тексерді.</seg>
<seg id="3350">Ол менімен бальнибарби тілінде сөйлесті, қызу сауда-саттықтың арқасында бұл тіл осы қалаға, әсіресе, теңізшілер мен кеден қызметкерлері арасында жақсы таныс еді.</seg>
<seg id="3351">Мен әңгімемнің мейлінше шынайы әрі өзара байланысты шығуын құнттай тұрып, оған өз хикаяларымды қысқаша баяндап бердім.</seg>
<seg id="3352">Дегенмен мен өз ұлтымды жасырып қалуды жөн көрдім де, өзімді голландтық ретінде көрсеттім, өйткені менің ішкі жоспарымда Жапонияға жету бар еді, ал ол жаққа, өз білуімше, еуропалықтардың арасынан тек голландтықтарға ғана жол ашық болатын.</seg>
<seg id="3353">Сол себепті мен кеден қызметкеріне өзімнің Бальнибарби жағалауларында кеме апатына ұшырап, жартаста қалған кезімде Лапутаға немесе Ұшқыш Аралға (бұл туралы кеденшілер жиі еститін) көтеріліп алынғанымды, ал ендігі ниетім Жапонияға жету екенін, ол жақтан отаныма оралудың орайы келіп қалуы мүмкіндігін айттым.</seg>
<seg id="3354">Кеденші маған сарайдан бұйрық келгенше мені тұтқында ұстауға тиісті екенін, ол жаққа қазір-ақ хабар жіберетінін және екі апта шамасында жауап алудан үміттенетінін мәлімдеді.</seg>
<seg id="3355">Маған ыңғайлы бөлме бөлінді де, оның есігінің алдына күзетші қойылды.</seg>
<seg id="3356">Дегенмен мен үлкен бақша ішінде емін-еркін сейілдей алатынмын, олардың маған көзқарастары да жаман бола қойған жоқ және осы уақыттардың бәрінде ішіп-жемім король есебінен болды.</seg>
<seg id="3357">Мені көруге құмартқан талай адам келіп кетті, өйткені менің мұндағы жұрт бұрын-соңды атын да естімеген қияндағы елден келгенім туралы қауесет тарап кеткен еді.</seg>
<seg id="3358">Мен кемеде өзіммен бірге келген бір жас жігітті аударма- шылыққа шақырдым, ол Лаггнеггте туып-өсіп, кейіннен бірнеше жыл Мальдонадада тірлік еткендіктен, екі тілді де жетік білетін.</seg>
<seg id="3359">Мен оның көмегіне сүйеніп, келушілермен сөйлесе алатын едім, алайда бұл әңгімелер олардың сұрақтары мен менің жауапта-рымнан ғана тұратын.</seg>
<seg id="3360">Сарайдың жауап хаты күткен мезгілде жетті.</seg>
<seg id="3361">Оның мазмұнын он адамдық күзет астында мені нөкерлеріммен бірге Тальдрегдаб (егер мен жаңылмасам, бұл сөз екі түрлі айтылады), яки Трильдрогдрибке жеткізуге берілген бұйрық құрайды екен.</seg>
<seg id="3362">Менің нөкерлерімнің құрамында әлгінде айтылған байғұс аудармашы жігіт қана бар еді, мен оны маған қызметке тұруға көндірген болатынмын, менің ізетті өтінішім бойынша біздің әрқайсымызға бір-бір қашырдан берді.</seg>
<seg id="3363">Біз жолға шығардан жарты күн бұрын хабаршы аттанды: ол патшаға менің бірер күнде жететінімді хабарлауға және ұлы мәртебеліден оның рақымдылығының арқасында оның тағының етегіндегі тозаңды жалау құрметі менің маңдайыма бұйырар күн мен сағатты тағайындауын өтінуге тиіс болатын.</seg>
<seg id="3364">Әлгіндей сөздің ешқандай да астарлау емес, осындағы сарайдың стилі екеніне мен өз тәжірибемде көз жеткіздім.</seg>
<seg id="3365">Шынында да, келгенімізден екі күн өткенде мен қабылдауға шақырту алдым да, маған қарныммен жер сыза еңбектей барып, таққа жеткенше еденді жалауға бұйрық берілді, әйткенмен мені шетелдік ретінде сыйлағандықтан, еден барынша тазартыла сыпырылған екен, қалған тозаң шамалы көрінді.</seg>
<seg id="3366">Бұл – қабылдауға сұранған ең жоғарғы шенділерге ғана көрсетілетін жылы шырай екен.</seg>
<seg id="3367">Ол аз десеңіз, жоғарғы дәрежелі қабылдау құрметі бұйырған адамның сарайда ықпалды дұшпандары көп болса, еден бетін қасақана шаңдатып қояды екен.</seg>
<seg id="3368">Менің өзім де аса маңызды бір адамның аузы шаң-тозаңға бұрқырай толып, тақтың алдындағы тиісті межеге еңбектеп жеткен кезде тіл қатуға шамасы келмей қалғанын көзбен көрген едім.</seg>
<seg id="3369">Ал мұндайдан құтқарар еш амал жоқ, өйткені ұлы мәртебелі отырған кезде түкіріп тастау яки ауызды сүрту аса ауыр қылмыс болып есептеледі.</seg>
<seg id="3370">Бұған қоса, сарайда мен мейлінше жек көретін тағы бір рәсім бар.</seg>
<seg id="3371">Патша лауазымды қызметкерлердің бірін қайырымдылығын таныта, жеңіл жазалағысы келсе, еден бетіне ерекше улы қоңыр ұнтақ төгіп тастауға бұйрық береді екен де, оны жалаған жазаланушы жиырма төрт сағат көлемінде біртіндеп өледі екен.</seg>
<seg id="3372">Әйтсе де, бұл билеушінің шексіз қайырымдылығы мен өз бағыныштыларының қамын ойлайтындығын (бұл тұрғыда еуропалық билеушілер одан үйренсе, артық болмас еді) лайықты бағалау абзал және оның абыройы үшін айтқанымыз жөн, ол әлгіндей жазалаудан кейін қабылдау залының еденін мұнтаздай етіп жууға қатаң бұйрық береді және бұл бұйрықты орындауда салғырттық танытқан қызметші өз басына әміршінің қаһарын төндіреді.</seg>
<seg id="3373">Өз кезегі екендігіне қарамастан, өз міндетіне қасақана салғырттық танытып, әлгіндей жазалаудан кейін еденді тап-тұйнақтай тазаламаған бір қолбаланы дойырмен шықпыртуға ұлы мәртебелінің қалай өкім еткенін мен өз құлағыммен естігенмін, өйткені әлгінің жалқаулығы кесірінен сол күні қабылдауға келген, болашағынан зор үміт күттірген жап-жас бекзада уланып қалды, ал патшаның көңілінде оны бұл уақытта өмірінен айыру ниеті жоқ еді.</seg>
<seg id="3374">Дегенмен рақымды билеушінің мейірімді болғаны сонша, әлгі қолбала патшаның арнайы тапсырмасы болмаса, ендігәрі бұлай істемейтінін айтып, уәде берген соң, оны шықпыртудан да босатты.</seg>
<seg id="3375">Жарайды, енді өз әңгімемізге көшелік: таққа төрт ярд қалғанша еңбектеп келдім де, мен тіземе абайлай көтеріліп, маңдайымды еденге жеті рет соқтым және осының алдында жаттап алған “Икплинг глоффзсроб сквутсеромм блиоп мляшнальт звин тнодбокеф слиофед гардлеб ашт!” деген сөздерді айттым.</seg>
<seg id="3376">Бұл – патша қабылдауына рұқсат алған адамдардың барлығы айтуға тиіс, заңмен бекітілген сәлемдесу еді.</seg>
<seg id="3377">Оны: “Сіздің аспан тектес ұлылығыңызды ғұмыры күнді он бір жарым айға басып озсын!”- деп аударуға болады.</seg>
<seg id="3378">Сәлемді естіген соң, патша маған сұрақ қойды, мен ештеңе түсінбесем де, өзіме жаттатып қойған “Флофт дрин клерик дуольдам прастред мирпуш” деген сөздермен жауап қайырдым, мұның мағынасы: “Менің тілім менің досымның аузында” дегенді білдіреді.</seg>
<seg id="3379">Осы сөздер арқылы мен өз аудармашымның қызметін пайдалануды өтінетінімді ұқтырдым.</seg>
<seg id="3380">Сол кезде әлгінде өзім айтқан жас жігітті алып келді де, соның көмегіне сүйене отырып, мен ұлы мәртебелінің бір сағаттан астам уақыт ішінде маған қойған сұрақтарының бәріне жауап бердім.</seg>
<seg id="3381">Мен бальнибарби тілінде сөйледім де, аудармашым мен айтқанның бәрін лаггнегг тілінде жеткізді.</seg>
<seg id="3382">Мен патшаға қатты ұнадым, ол маған және менің аудармашыма сарайдан жатынжай әзірлеуді өзінің блиффмарклубіне, яғни обер-гофмейстеріне бұйырды, оның үстіне маған үлес тағайындап, басқа да шығындарым үшін алтындар салынған әмиян ұстатты.</seg>
<seg id="3383">Ұлы мәртебелі тілек еткендіктен, мен бұл елде үш ай өмір сүрдім; патша маған аса жоғары ықылас танытып, адамды еліктіретін ұсыныстар жасады.</seg>
<seg id="3384">Алайда мен өзімнің қалған күндерімді әйелім мен балаларымның ортасында өткізуді ақылға қонымды әрі әділетті болар деп ұйғардым.Х тарау</seg>
<seg id="3385">Лаггнеггтіктерге мадақ сөз.</seg>
<seg id="3386">Струльдбругтерді тиянақтай сипаттау және автор мен бірнеше танымал адамдардың осы мәселеге қатысты бірталай әңгімелері.</seg>
<seg id="3387">Лаггнеггтіктер сыпайы да жайсаң жандар.</seg>
<seg id="3388">Шығыстағы барлық халыққа тән кейбір өр мінезден кенде бола қоймаса да, олар шетелдіктерге, әсіресе, олардың арасынан сарай ықыласына бөленгендерге барынша әдептілік танытады.</seg>
<seg id="3389">Мен ең жоғарғы қауым ішінен көптеген адамдармен танысып қана қоймай, аудармашының көмегіне жүгіне жүріп, ол адамдармен жағымды әңгіме-дүкен де құратын болдым.</seg>
<seg id="3390">Бірде таңдаулы қауым ортасында отырған кезімде маған: “Струльдбругтердің, яки ажалсыздардың арасынан әлдебіреуді көрдіңіз бе?”– деген сұрақ қойылды.</seg>
<seg id="3391">Оларды көрмегенімді айтқан мен ажалды жаратындыларға қатысты алғанда әлгі сөздің нені білдіретінін маған түсіндіріп берулерін өтіндім.</seg>
<seg id="3392">Әңгімелесуші серігімнің айтуынша, өте сирек болса да, әйтеуір, бір уақыттарда лагнеггтік отбасылардың бірінде маңдайында, дәлірегі, тура сол қабағының үстінде, дөңгеленген қызыл дағы бар бала дүниеге келеді екен, бұл дақ мұндай баланың ешқашанда өлмейтінін білдіретін анық нышан екен.</seg>
<seg id="3393">Ол сипаттаған дақ әуелде үш пенстік күмістің үлкендігіндей болса, уақыт өте келе үлкейіп, өз түсін де өзгертеді екен; ол жиырма мен жиырма бес жас аралығында жасыл түске еніп, одан кейін қаракөк түске ауысады, ал қырық бес жаста көмірдей қап-қара болатын бұл дақ ағылшын шиллингінің көлеміне дейін өседі екен де, содан кейін өзгеріске ұшырауын тоқтатады екен.</seg>
<seg id="3394">Таңбалы балалардың өте аз туылатыны сонша, әңгімеші серігімнің ойынша, бүкіл патшалықтағы струльдбругтер, әйел, еркегін қоса алғанда, бір мың бір жүзге толмайды екен; бұлардың елу шақтысы астанада өмір сүрсе, олардың арасында осыдан үш жыл бұрын дүниеге келген қыз бала бар екен.</seg>
<seg id="3395">Мұндай балалардың туылуында ешқандай әулеттік ерекшелік жоқ, мүлдем кездейсоқ жағдайлар болып табылады, тіпті струльдбругтердің өз балалары да өзге адамдар сияқты дүние салады екен.</seg>
<seg id="3396">Шынымды айтсам, бұл әңгіме мені зор шаттыққа бөледі, оның үстіне, әңгімелесуші серігім де мен жақсы сөйлейтін бальнибарби тілін түсінгендіктен, мен өз сезімімді ірке алмай қалдым, тіпті артық кетіп қалдым-ау деймін.</seg>
<seg id="3397">“Дүниеге келген әр баланың ажалсыз болудан үміті бар ел бақытты ғой! – деп сүйсіне дауыстап жіберіппін, – бағзыдағы бабалардың тәжірибесінде жинақталған даналыққа үйретуге қабілетті осыншама ұстаздары мен ізгі бабаларының тағылымды өнегесін сақтап қалған бақытты халық қой!</seg>
<seg id="3398">Ал адамзат тегінің бәріне ортақ қасіреттің ырқына бағынудан табиғаттың өзі суырып алған, сол себепті ажалдан үнемі қорқып жүруден туатын жабырқаулық пен үмітсіздікке тәуелсіз әрі еркін ақыл-ойға ие теңдессіз струльдбругтер жүз мәрте бақытты!”</seg>
<seg id="3399">Көзге андағайлай ұратын маңдайдағы қара даққа өзімнің назар аудармай қалуым мүмкін еместігін айта келіп, бұл сарайдан әлгіндей ажалсыздардың бірде-бірін кезіктіре алмағаныма таңданысымды білдірдім, оның үстіне, ұлы мәртебелі парасатты билеушінің өз маңына соншалықты ақылды да тәжірибелі кеңесшілерді жинамауы да мүмкін емес еді.</seg>
<seg id="3400">Әлде осынау қадірменді ақылгөйлердің жебеушісі әбден бұзылып, бетімен кеткен сарай ішіндегі ғұрыптарға қатал қарай ма екен; өйткені өз тәжірибемізден жиі көретініміздей, үлкендердің салиқалы ақылына ұшқалақ жастардың қасарысып қалатыны бар ғой.</seg>
<seg id="3401">Қалай болғанда да, ұлы мәртебелінің алдына барып, онымен еркін сөйлесудің реті келсе, мен алғашқы орайлы сәттің өзінде аудармашының көмегіне сүйене отырып, осы мәселеге қатысты өз ойымды жайып саламын.</seg>
<seg id="3402">Менің кеңесімді тыңдау-тыңдамау оның өз еркінде, қалай болғанда да, менің өзім осы мемлекетте қоныстанып қалуыма қатысты оның тарапынан бірнеше рет жасалған ұсынысты асқан ризашылықпен қабылдап, қалған өмірімнің бәрін айрықша жаралған струльдбругтермен, әрине, олар мені өз қауымына жіберуге келісіп жатса, әңгімелесіп өткізбекпін.</seg>
<seg id="3403">Менің осы сөздерім арналған адам (бұрынырақта айтып кеткенімдей) бальнибарби тілінде сөйлей алатындықтан, маған аңғалақтардың аңғалдығына мүсіркей қарайтын көзбен күлімсірей қарап алып, кез келген амалмен мені өз елінде қалдыруға құштар екенін айтқан соң, менен әлгінде ғана айтқан сөздерімді осында отырғандарға аударып жеткізуге рұқсатымды сұрады.</seg>
<seg id="3404">Аударып болған соң, ол бірнеше уақыт бойы бұлармен өз тілдерінде сөйлесті де, мен ештеңе ұқпадым, сондай-ақ оларға менің сөздерім қалай әсер еткенін бет әлпеттерінен де аңғара алмадым.</seg>
<seg id="3405">Ұзаққа созылған үнсіздіктен кейін, менің әңгімелесуші серігім ажалсыз өмірдің құдіретті қуанышы мен басымдығына байланысты мен айтқан ойларға өзінің де және менің достарымның да (ол осылай атағанды жөн көрді) сүйсінетінін жеткізе келіп, алда-жалда жазмыштың қалауымен менің өзім струльдбруг боп туыла қалсам, өзіме қандай мазмұндағы өмірді таңдауға бейілді екенімді олардың білгісі келетінін айтты.</seg>
<seg id="3406">Менің жауабым мына сипатта шықты: Осыншама бай да қызықты тақырыпта көсіле сөйлеу “Патша бола қалсам, генерал яки көрнекті төре бола қалсам, өз өмірімді қалай өткізер едім?” деген арманға жиі бой ұрған маған қиынға соқпайды, ал ажалсыздық жайына келсек, өзімнің мәңгі жасайтыным кәміл болса, өзімнің не істейтінімді, уақытымды қалай жарататынымды ұсақ-түйегіне дейін талай мәрте ойластырып қойғанмын.</seg>
<seg id="3407">Сонымен, алда-жалда мен дүниеге струльдбруг боп туыла қалсам, өмір мен өлім арасын ажырата білуге үйренер- үйренбестен-ақ бақытымның не екенін анықтап таныр едім де, бәрінен бұрын кез келген амал-айланы пайдалана отырып, өзіме байлық жинар едім.</seg>
<seg id="3408">Осы мақсатта ұқыптылық пен құнттылыққа бой ұра отырып, екі жүз жылдан кейін мен патшалықтағы ең бірінші дәулетті адам болуға толық негіз салар едім.</seg>
<seg id="3409">Одан әрі, бала кезімнен бастап-ақ ғылым мен өнерді оқып білуге ден қойып, соның арқасында, уақыты жеткенде өз білімдарлығыммен бәріне де шаң қаптырар едім.</seg>
<seg id="3410">Ақыр-соңында, мен қоғамдағы айтулы оқиғалардың бәрінің жылнамасын мұқият жүргізіп, бірін-бірі алмастырып жататын билеушілер мен көрнекті мемлекет қайраткерлерінің мінез- құлықтарын қаз-қалпында суреттеп, бұл жазбаларыма өз ойларым мен бақылауларымды да қосып отырар едім.</seg>
<seg id="3411">Мен бұл жылнамаға дәстүрдегі, тілдегі, киім пішіміндегі, тамақтағы және сауық-думандардағы өзгерістердің бәрін тыңғылықты енгізіп отырар едім</seg>
<seg id="3412">Өзімнің білімім мен бақылау-ларымның арқасында мен даналықтың түпсіз құдығы және өз халқымның нағыз сәуегейі болар едім.</seg>
<seg id="3413">Алпыс жастан кейін мен үйлену жайын армандаудан тыйылар едім, дегенмен бұрынғы ұқыптылығымды сақтай жүріп, қонақжай болар едім.</seg>
<seg id="3414">Мен үміт артуға болатын жастардың ақылын тәрбиелеумен айналысып, өзімнің қисапсыз мысалдарға толы естеліктеріме, тәжірибем мен бақылауларыма сүйене отырып, қоғамдық өмірде де, жеке тірлікте де ізгіліктің пайдалы екеніне олардың көздерін жеткізер едім.</seg>
<seg id="3415">Дегенмен менің ең тәуір және тұрақты достарым мен пікірлестерім ажалсыз бауырларым болар еді де, мен олардың арасынан, еңкейген кәріден өз құрдастарыма дейінгі аралықта, он екі адамды таңдап алар едім.</seg>
<seg id="3416">Егер олардың арасынан кейбірі қиналып қалса, мен оларға өз тұрағымның маңынан қолайлы қоныс беріп, олардың кейбіреуін ұдайы өз дастарқаныма шақырып, бұлардың қасына танымал ажалсыздардың бір-екеуін қосып отырар едім; уақыт өте келе, мен достарымның қазасына қалыпты нәрсе іспетті қарауға үйреніп кетсем де, олардың ұрпақтарын ықылассыз қалдырмас едім; өйткені мұның өзі қалампыр мен қызғалдақтардың жыл сайын ауысып тұратыны сияқты ғой, қалай болғанда да, біз олардың жаңаларын сүйсіне қызықтағанда, өткен жаздағыларды ойлап мұңая бермейміз ғой.</seg>
<seg id="3417">Біз, струльдбругтер, ғасырлар бойы жинақтаған тәжірибелеріміз бен естеліктерімізді бір-бірімізбен алмасып, дүниеге азғындықтың ену деңгейлерін анықтап, өзіміздің сақтандыруларымыз бен өнегелерімізді пайдалана отырып, олармен қадам басқан сайын күресетін боламыз; өйткені біздің өнеге-тәлімдеріміз тұтасқан кезде баяғы замандардан бері әділетті наразылық туғызып келе жатқан, соның өзінде де, толассыз туындай беретін азғындау әрекеттерінің бетін қайтаруы мүмкін ғой.</seg>
<seg id="3418">Бұлардың үстіне түрлі державалар мен империялардағы сан қилы төңкерістерге куә болу рахатын қосыңыз, сол сияқты, қоғамның жоғарғыдан төменгіге дейінгі аралығындағы барлық қауымындағы өзгерістерді; ежелгі қалалардың қирандыларын; бір кездері әміршінің қонысы болған белгісіз қыстақтарды, тартылып қалған әйгілі өзендерді, бір жағы жалаңаштанып, келесі жағы тасып-төгіліп жатқан мұхитты, бүгінде беймәлім көптеген елдердің ашылуын, ең мәдениетті елдердің тағыланып, ең жабайы жұрттың мәдени өркендеуін көзбен көру рахатын қосыңыз.</seg>
<seg id="3419">Мәселен, мен толассыз қозғалу, әмбебап дәрі, ұзақтықты айқындау сияқты көптеген ұлы жаңалықтарға куәгер болуым мүмкін ғой.</seg>
<seg id="3420">Өз болжамдарыңды тікелей өзің тексеруге, құйрықты жұлдыздардың пайда болуы мен кері қайтуын және күн, ай, жұлдыздардың қозғалыстарындағы өзгерістердің бәрін өзің бақылауға мүмкіндігің болса, онда біз астрономияда қаншама таңғажайып жаңалықтар ашар едік!</seg>
<seg id="3421">Шексіз өмір мен ай астындағы бақытты ғұмырға табиғи құштарлық қанаттандырып жібергендіктен, мен бұлардан басқа да сан алуан тақырыптарға ауа жайылдым.</seg>
<seg id="3422">Мен тоқтап, айтқан сөздерімнің мазмұны мұны түсінбей отырған қасымдағыларға аударылып берілгенде, лаггнеггтіктер ара-тұра маған мысқылдай қарап қойып, жергілікті тілде бірімен бірі қызу әңгімелесуге кірісті.</seg>
<seg id="3423">Ақыр-соңында маған аудармашы болып отырған мырза бұлардың бәрі жалпы адам табиғатына тән парықсыздықтан туатын адасудан мені алып шығуды өзінен өтінгендерін және бұл үшін мені кешіретіндерін айтты;</seg>
<seg id="3424">оның үстіне, струльдбругтер нәсілі осы елге ғана тән ерекшелік екен, өйткені ондай адамдарды Бальнибарбиден де, Жапониядан да ұшырастыру мүмкін емес екен; оның өзі ұлы мәртебелінің осы елдердегі елшісі болу құрметін иеленген кездері оның осындай таңғажайып құбылыстың бар екендігі жайындағы әңгімесіне олар мейлінше сенімсіздік білдірген екен; ол маған алғаш рет ажалсыздар туралы айтқан кезде менің есім шыға таңдануымның өзі де бұл деректің мен үшін қаншалықты тосын болғанын және өз құлағыма өзім әзер сенгенімді көрсетеді екен.</seg>
<seg id="3425">Аталған екі патшалықта болған уақытында оның өзі тұрғылықты жұртпен жүргізген ұзақ-ұзақ әңгімелері мен бақылауларын таразыласа, ұзақ өмір сүру барлық адамға тән ортақ тілек,</seg>
<seg id="3426">асыл арман екен және бір аяғы жерде, бір аяғы көрде тұрған жанның өзі де жердегі аяғын бекемдеу басуға ұмтылады екен.</seg>
<seg id="3427">Тіпті қаусаған шалдар да ғұмырының әр сәтін қымбатқа балап, жаратылыстың өзі мүмкіндігінше аулақ болуға итермелейтін ажалға ең қаныпезер зұлымдық сияқты қарайды екен,</seg>
<seg id="3428">тек осы Лаггнегг аралында ғана өмірге өлердей құштарлық жоқ екен, өйткені бәрінің көз алдында ұзақ жасау үлгісі – струльдбругтер тұрады екен.</seg>
<seg id="3429">Мен ойлап тапқан өмір бейнесі ақылға қонымсыз әрі мағынасыз екен, өйткені ол мәңгі жастықты, денсаулық пен қуаттылықты аңсайды екен, ал бұларға құштарлығы қанша күшті болса да, бірде-бір адамның ондай өмірден үміттенуге қақы жоқ екен.</seg>
<seg id="3430">Бұл тұстағы мәселе адамның жастық шаққа тән тазалық пен оның серіктері – күш-қуат пен денсаулықты мәңгілік сақтап қалуында емес, кәрілікпен ілесе келетін неше түрлі қиындықтарға толы өзінің шексіз өмірін қалай өткізетінінде екен.</seg>
<seg id="3431">Осыншама бейнетті жағдайларда мәңгі тірлік етуге тілек ететін жандардың аз боларын айтып өткен соң, әңгімелесуші серігім әлгінде аталған екі патшалықта, яғни Бальнибарби мен Жапонияда әр адам қаншама қартайып тұрса да, шамасы келгенше, ажалды өзінен аулақ жіберуге ұмтылатынын айтты; жан төзгісіз тән ауруына шалдыққан яки айықпас қасіретке ұрынғандар болмаса, өзін-өзі өмірден айырған адамдар туралы ол өте аз естіпті.</seg>
<seg id="3432">Ол менен дәл осындай құбылыстар менің отанымда және өз саяхаттарым барысында жолым түскен өзге де елдерде байқалған- байқалмағанын сұрады.</seg>
<seg id="3433">Әлгі алғысөзінен кейін ол маған өздерінің арасында өмір сүретін струльдбругтерді тәптіштей сипаттап берді.</seg>
<seg id="3434">Оның айтуынша, бұлар отыз жасқа дейін басқа адамдардан ештеңесімен ерекшеленбейді; содан кейін бірте-бірте тұнжырап, жабырқау тарта бастайды да, олардың уайымшылдығы сексен жасқа дейін созылады.</seg>
<seg id="3435">Мұны ол солардың өз сөздерінен біліпті; жүз жылда екеу-үшеуден артық дүниеге келмейтін бұлардың саны өте аз болғандықтан, оларды кеңінен бақылап, соның негізінде тиянақты тұжырым жасау қиын екен.</seg>
<seg id="3436">Мұнда адам өмірінің шегі боп есептелетін сексен жасқа толғаннан кейін олар өзге де қарттарға тән ауру-сырқаулар мен әлсіздіктерді мойынға ілумен тынбай, осындай күйде мәңгі өмір сүру азабын ойлайтындықтан, біржола жаншылады екен.</seg>
<seg id="3437">Струльдбругтер қыңыр, қазымыр, сараң, уайымшыл, менмен және мылжың ғана емес, олар достасуға да қабілетсіз, ол аз болса, бұлардың табиғи ізгі сезімдері өз немерелерінен әріге аспайды.</seg>
<seg id="3438">Күншілдік пен жағымсыз құштарлықтар ұдайы олардың жанын жейді, олар күндей қарайтын нәрселердің ең бастылары, шамасы, жастық шақтың албырттығы мен қарттардың өлімі сияқты.</seg>
<seg id="3439">Жастық шақ жайын ойлағанда, олар рахатқа толы өмірдің барлық жолы бұлар үшін біржола жабылғанын күйзеле мойындаса, жерлеу рәсімін көргенде, өзгелердің бәрі қол жеткізе алатын тыныш жайдан өздерінің үміттене алмайтынын уайымдап, күңкілдей шағынады.</seg>
<seg id="3440">Бұлардың есінде сақталатындар – жас кездерінде немесе қартайған шақтарында миға сіңгендер мен ойда қалғандар, олардың өздері де еміс-еміс қана; сол себепті әлдебір оқиғаның яки мағлұматтың анық-қанығын тексергіңіз келсе, олардың ең айқын деген естеліктеріне жүгінгеннен гөрі, ауызекі аңыздарға иек артқан сенімдірек болады.</seg>
<seg id="3441">Бұлардың арасындағы бақытсыздыққа аздау ұшырағандары балалықтан шыға алмай қалғандары мен ақыл-естен мүлдем айырылғандары болып табылады, өйткені бұлар өзге ажалсыздарда тасып-төгіліп жататын көптеген келеңсіз мінездерден жұрдай қалғандықтан, барынша аяушылық білдіруге тұрады.</seg>
<seg id="3442">Алда-жалда струльдбруг өзі сияқты ажалсыз әйелге үйлене қалған жағдайда, мұндай некені бұзу, патшалықтағы заңдардың ізгілігінің арқасында, ерлі-зайыптылардың жасы кішісі сексен жасқа толғаннан кейін ғана мүмкін болады.</seg>
<seg id="3443">Өйткені заң мәңгілік әйел азабындағы мәңгілік өмір пешенесіне бұйырған жанның онсыз да қасіретті тағдырын ауырлата түсуді ақылға сыйымсыз қатыгездік деп біледі.</seg>
<seg id="3444">Струльдбругтер сексен жасқа толысымен, оларға азаматтық өлім жетеді, олардың дүние-мүліктерін мұрагерлері дереу қолдарына алып, ас-суы үшін азын-аулақ қана қорек қалдыратындықтан, әлгі байғұстар қоғам есебінен күн көреді.</seg>
<seg id="3445">Осы жасқа жетісімен, олар сенімге яки кіріске қатысы бар қызметтерді атқаруға қабілетсіз жандар болып есептеледі: олар ештеңе сатып ала алмайды, жерді де жалдай алмайды, олардың қылмыстық істерге де, азаматтық істерге де, тіпті меншікті жерлер шекараларына қатысты дауларға да куәгер болуына рұқсат етілмейді.</seg>
<seg id="3446">Тоқсан жаста струльдбругтердің тістері мен шаштары түсіп, олар тамақтың дәмін айырудан қалады, асқа тәбеті болмаса да, астан ешқандай рахат таппаса да, олар қолдарына іліккеннің бәрін жей береді.</seg>
<seg id="3447">Олар шалдыққан дерттер не күшейіп, не әлсіреместен, созыла береді.</seg>
<seg id="3448">Әңгіме үстінде олар қарапайым нәрселердің аттарын да, ең жақын достары мен туыстарының есімдерін де ұмытып қалады.</seg>
<seg id="3449">Соның салдарынан олар оқумен әуестене алмайды, өйткені сөйлемнің соңына жеткенде басын ұмытып қалады, осылайша, олар өздерінің шамалары жететін жалғыз қызықтан да қол үзеді.</seg>
<seg id="3450">Бұл елдің тілі ұдайы өзгеріп тұратындықтан, бір жүзжылдықта туған струльдбругтер келесі жүзжылдықта туған адамдардың сөзін әзер түсінеді, ал екі жүз жыл өткен кезде өздерінің маңайындағы ажалдылармен әңгімелесуге (ортақ сөздерден тұратын шолақ тіркестер болмаса) мүлдем жарамай қалады, осылайша олар өз отандарында өздерін жатжерліктер сияқты сезінетін қасіретті азапқа ұрынады.</seg>
<seg id="3451">Маған айтып берген струльдбругтердің сипаттамасы осындай еді, өз ойымша, мен де оны қаз-қалпында жеткізген сияқтымын.</seg>
<seg id="3452">Кейінірек мен бес-алты струльдбругті көзбе- көз көрдім, ал бұлардың ең жасы екі жүзге тола қоймаған болатын, бұларды маған бірнеше рет алып келген достарым оларға менің бүкіл дүниені көрген ұлы жиһанкез екенімді айтса да, струльдбругтер маған қандай да бір сұрақ қоюды ойлаған да жоқ, олардың менен сұрағандары сломскудаск, яғни ескерткішке сыйлық қана болды.</seg>
<seg id="3453">Шындығын айтқанда, бұл – оларға қоғамдық есептен мардымсыз болса да қаржы бөлінетіндіктен, струльдбругтердің қайыршылық етуіне қатаң тыйым салатын заңды айналып өтіп, қайыр сұраудың қолайлы тәсілі еді.</seg>
<seg id="3454">Струльдбругтерді бәрі жек көреді және жирене қарайды.</seg>
<seg id="3455">Олардың әрбірінің дүниеге келуі жаманшылыққа жорылып, өте мұқият тіркеуге алынатындықтан, әрқайсының жасын мемлекеттік мұрағаттар арқылы анықтауға болады, әйткенмен бұл мұрағаттар уақыттың озуына немесе қоғамдағы толқуларға байланысты жойылып кетіп тұратындықтан, мың жылдан арғыны табу мүмкін емес.</seg>
<seg id="3456">Дегенмен струльдбругтің жасын анықтаудың қарапайым амалы – одан қандай патшалар мен әйгілі жандарды білетінін сұрап алып, содан кейін тарихқа жүгіну, өйткені оның есінде сақталып қалған ең соңғы патшаның билікке келген уақытында бұл струльдбруг әлі сексенге толмаған болып шығады.</seg>
<seg id="3457">Мен осы адамдарды көрген кездегіден асып түсер жиіркенішті көріністі ешқашан көрген емеспін, ең ыңғайсызы сол, бұлардың әйелдері еркектерінен де сорақы.</seg>
<seg id="3458">Қаусаған кәрілікке тән үйреншікті мүсәпірлікті былай қойғанда, жыл өткен сайын олар үрейлі кескін-кейпін бейнелеуге тіл жетпейтін әруақтарға мейлінше ұқсай береді.</seg>
<seg id="3459">Араларындағы жас айырмашылықтары бар-жоғы бір-екі жүз жыл ғана болса да, бес-алты әйелдің арасынан қайсысы үлкен екенін мен тез айырдым.</seg>
<seg id="3460">Естігендерім мен көзбен көргендерімнің бәрінен кейін менің ажалсыз тірлікке деген ынтызарлығым едәуір суығанына оқырман да оңай сенетін шығар.</seg>
<seg id="3461">Мен қиялымда көлеңдеген алдамшы көріністерім үшін шынымен ұялдым және әлгіндей тірліктен құтылу үшін мен қуана-қуана келісім бермейтін жазалау түрін қанішер әміршілердің ешқайсысы да ойлап таба алмайтын шығар деп түйдім.</seg>
<seg id="3462">Достарыммен арада болған менің әңгімемді естігенде, патша рахаттана күліп алды да, өз отандастарымды өлімнен үрейленуден емдеу үшін маған струльдбругтердің бір жұбын өзіммен бірге отаныма ала кетуге ұсыныс жасады.</seg>
<seg id="3463">Егер патшалықтың негізгі заңдары струльдбругтердің өз отанын тастап кетуіне тыйым салмағанда, мен бұл шаруаның қам- қарекеті мен тасымалға кетер шығындарын еш қиналмастан- ақ мойныма алар едім.</seg>
<seg id="3464">Бұл елдегі струльдбругтерге қатысты заңдардың парасат- тылықпен жасалғанына келіспеске болмайды және осыған ұқсас жағдайларда басқа елдер де осындай заңдар енгізсе, құба-құп болар еді.</seg>
<seg id="3465">Әйтпесе, қартайған шақта міндетті түрде оянатын ашкөздіктің жетегіне ерген бұл ажалсыздар уақыт өте келе, бүкіл елді өз меншігіне айналдырып, азаматтық биліктің бәрін өз қолдарына алар еді де, өздері басқаруға мүлдем қабілетсіз болғандықтан, мемлекеттің түбіне жетер еді.ХІ тарау</seg>
<seg id="3466">Автор Лаггнеггті артта қалдырып, Жапонияға жүзіп кетеді.</seg>
<seg id="3467">Сол жақтан ол голландиялық кемемен Амстердамға, Амстердамнан Англияға оралады.</seg>
<seg id="3468">Бірталай тосын жайттарымен ерекшеленетін струльдб- ругтер туралы әңгімем оқырманды біраз сергіткен болар деп ойлаймын, қалай дегенмен де, өз қолыма түскен саяхат кітаптарының әлдебірінен осыған ұқсас әлденені кездестіре қойғаным есіме түсер емес.</seg>
<seg id="3469">Алда-жалда қателесіп жатсам, кешіріммен қарарсыздар, өйткені бір ғана елді сипаттаған саяхатшылардың бір жайтқа қатарласа назар аударып жатуы жиі ұшырасады, әйткенмен бұл үшін оларды әлгі елде өздерінен бұрын болып қайтқан адамнан жымқырды яки көшірді деп кінәлаудың өзі орайсыз болмақ.</seg>
<seg id="3470">Лаггнегг патшалығы мен ұлы Жапон империясы арасында тұрақты сауда-саттық байланысы орныққан, сол себепті жапон жазушыларында струльдбругтер туралы айтылуы да ықтимал, әйтсе де, мен Жапонияда аз ғана уақыт болғандықтан және жапон тілін мүлдем түсінбейтіндіктен, бұл орайда бірдеңе білерліктей мүмкіндігім бола қоймады.</seg>
<seg id="3471">Дегенмен менің әңгімеммен танысқан голландықтар ендігі жерде ажалсыздарға назар аударып, менен кеткен жаңсақтықтарды түзетер деп үміттенемін.</seg>
<seg id="3472">Ұлы мәртебелі өз сарайынан әлдебір лауазым иеленіп, осында қалуымды өтініп бақса да, менің отанға оралуға құштарлығымның бекемдігіне көзі жеткен соң, мені жіберуге келісті және Жапон императорына өз қолымен кепілхат жазып беріп, ықыластылығын танытты.</seg>
<seg id="3473">Соған қоса, ол маған төрт жүз қырық төрт (бұл жақта жұп сандарды ұнатады) ірі алтын монета мен қызыл алмас сыйлады, бұл алмасты мен Англияда мың бір жүз фунтқа саттым.</seg>
<seg id="3474">1709 жылғы алтыншы мамырда мен ұлы мәртебелімен және өзімнің барлық достарыммен салтанатты түрде қоштастым.</seg>
<seg id="3475">Патшаның зор ілтипат танытқаны сонша, өз гвардиясының жасағына мені аралдың оңтүстік-шығыс жағында жатқан Глангвенстальд айлағына дейін шығарып салуға жарлық берді.</seg>
<seg id="3476">Алты күннен кейін мен Жапонияға жүзгелі тұрған кеме таптым да, он бес күнімді жолда өткіздім.</seg>
<seg id="3477">Біз Жапонияның оңтүстік-шығысында орналасқан шағын ғана Ксамоши айлағына зәкір тастадық.</seg>
<seg id="3478">Ұзыннан созыла салынған қаланың шетіндегі қысаң бұғаз солтүстігінде теңіздің ұзын тармағына ұласады, ал оның солтүстік-батысында империя астанасы Иедо жатыр.</seg>
<seg id="3479">Жағаға түскеннен кейін мен Лаггнегг патшасының император ағзамға жазған хатын кеден қызметкерлеріне көрсеттім.</seg>
<seg id="3480">Кедендегілер патшаның үлкендігі алақандай мөрін өте жақсы таниды екен.</seg>
<seg id="3481">Оның бетінде ақсақ қайыршыға жерден көтерілуге көмектесіп жатқан патша бейнеленген болатын.</seg>
<seg id="3482">Бұл хат жайында естіген қала бастығы мені доспейіл мемлекеттің елшісіндей қарсы алды.</seg>
<seg id="3483">Ол мені күймемен және қызметшілермен қамтамасыз етіп қана қоймай, Иедоға дейінгі жол шығынын да өз мойнына алды.</seg>
<seg id="3484">Мұнда келіп жеткен соң, мен қабылдау рәсіміне іліктім де, хатты табыстадым.</seg>
<seg id="3485">Голландтықтармен іс жүргізу осы аудармашының міндетіне енетіндіктен, сырт бейнемді көрген сәтте-ақ менің еуропалық екенімді бірден аңғарған ол ұлы мәртебелінің сөздерін өзі жетік игерген төменгі голланд тілінде қайталады.</seg>
<seg id="3486">Алдын ала ойластырып алғандықтан, мен өзімнің голландиялық саудагер екенімді, мінген кемем алыстағы бір елде апатқа ұшырағаннан кейін, теңіз бен құрлықты шарлай жүріп, Лаггнеггке жеткенімді, ал Лаггнеггтен кемемен Жапонияға келгенімді; өз отандастарымның бұл елмен сауда- саттық жасайтынын білетінімді, сол себепті солардың біріне ілесіп отаныма оралудың сәті түсерінен үміттенетінімді және сондай мүмкіндікті күтіп жүру үшін, мені күзет астында Нагасакиге жіберуін ұлы мәртебеліден жалына өтінетінімді айтып, жауап қаттым.</seg>
<seg id="3487">Соған қоса, мен ұлы мәртебеліден өзімнің жебеушім, Лаггнегг патшасына құрметінің белгісі ретінде, мені өз отандастарым атқаруға міндетті, Иса пайғамбар бейнеленген керме ағашты аяққа басу рәсімінен босатуын өтіне тұрып, желеу ретінде оның еліне сауда жасау үшін емес, бақытсыздыққа ұшырап келгенімді айттым.</seg>
<seg id="3488">Бұл өтінішімді аудармашы императорға жеткізген сәтте едәуір таңданып қалған ұлы мәртебелі менің отандастарымның арасынан бұл мәселеде кіділік танытқан бірінші адам мен болғанымды айта келіп, менің сөздерімнен нағыз христиан екенімді танығанымен, шынымен голландтық екеніме күмәнданып қалғанын жасырмады.</seg>
<seg id="3489">Дегенмен менің дәлелдерімді назарға ала отырып, ең бастысы, Лаггнегг патшасына деген өзінің шынайы ықыласын айрықша нышанмен білдіруді қалағандықтан, ол менің таңғаларлық тілегіме келісім беретінін, сөйтсе де, сақтықпен әрекет етуімді ескертетінін және өзінің қызметкерлеріне менен абайсызда айрылып қалғандай болуға бұйрық беретінін айта келіп, егер бұл жайында менің отандастарым, голландтықтар білетін болса, онда олар жол үстінде менің тамағымды орып тастайтынын қадағалай есіме салды.</seg>
<seg id="3490">Оған осынша қайырымдылығы үшін ризалығымды аудармашы арқылы білдірдім.</seg>
<seg id="3491">Осы уақытта Нагасакиге жауынгерлер жасағы аттанғалы тұрғандықтан, осы жасақты басқаратын офицер жол бойы мені күзетуге бұйрық және керме ағашқа байланысты арнайы нұсқаулар алды.</seg>
<seg id="3492">Аса ұзақ және қажытып жіберген сапардан кейін мен Нагасакиге 1709 жылдың 9 маусымында келіп жеттім.</seg>
<seg id="3493">Бұл жерде мен көп ұзамай-ақ голланд теңізшілерімен таныстым, олар сыйымдылығы 450 тонналық, амстердамдық “Амбоина” кемесінде қызмет етеді екен.</seg>
<seg id="3494">Мен ұзақ уақыт Голландияда тұрып, Лейденде оқығандықтан, голланд тілінде жақсы сөйлейтінмін.</seg>
<seg id="3495">Менің қайдан келгенімді аз уақытта біліп алған теңізшілер менің саяхаттарым мен өмірім туралы құмарлана сұрай бастады.</seg>
<seg id="3496">Мен оқиғалардың көпшілігін ішіме бүге тұрып, шындыққа сыйымды қысқа ғана хикая құрастырып бердім.</seg>
<seg id="3497">Голландияда таныстарым да көп еді, сол себепті маған өз әке-шешемнің фамилиясын ойлап табу қиындық келтіре қойған жоқ, менің айтуым бойынша, олар Гельдерланд провинциясынан шыққан қарапайым жандар болды да шықты.</seg>
<seg id="3498">Мен кеме капитанына (Теодор Вангрульт деген біреу) өзімді Голландияға жеткізгені үшін қанша қажет болса, сонша алуға ұсыныс жасадым, алайда ол менің оташы екенімді білген соң, маған өз кемесінде дәрігер міндетін атқаруды шарт етіп қойды да, тиісті төлемнің жартысын қанағат тұтты.</seg>
<seg id="3499">Жолға шықпай тұрған кезде теңізшілер менен әлгінде баяндалған салтанатты рәсімді орындаған- орындамағанымды әлденеше рет сұраса да, мен император мен сарай талаптарының бәрін орындағанымды айтып, тиянақсыз жауаппен құтылып жүрген едім.</seg>
<seg id="3500">Бірақ шкипер зәлім жігіт екен, жапон офицеріне: “Мынау керме ағашты әлі таптамапты”, – деп көрсетіп жіберді. Алайда қандайда бір ресми шараларды менен талап етпеуге құпия бұйрық алған офицер әлгі оңбағанға жауап ретінде бамбук таяқпен иығынан жиырма соққы жасады да, содан кейін маған әлгі іспетті сұрақтарымен ешкім таянбайтын болды.</seg>
<seg id="3501">Бұл сапар барысында ерекше еске аларлықтай ештеңе болған жоқ.</seg>
<seg id="3502">Ізгі Үміт мүйісіне дейін жел оңымыздан шығып тұрды.</seg>
<seg id="3503">1710 жылғы 10 сәуірде біз Амстердамға аман-есен жеттік, жалпы, жол бойы жоғалтқанымыз төрт адам еді, олардың үшеуі аурудан көз жұмса, төртіншісі Гвинея жағалауында артқы діңгектен теңізге құлап кетті.</seg>
<seg id="3504">Мен Амстердамда осы қалаға тиесілі шағын кемеге мініп, Англияға жол тарттым.</seg>
<seg id="3505">Он алтыншы сәуірде біз Даунста зәкір түсірдік.</seg>
<seg id="3506">Мен ертеңінде таңертең кемеден түстім де, бес жарым жыл бойы көрмеген өз отаныммен қайта қауыштым.</seg>
<seg id="3507">Бірден Редрифке аттанған мен сол күнгі сағат екіде сонда жетіп, әйелім мен балаларымды есен-сау жолықтырдым.І тарау Автор кеме капитаны ретінде саяхатқа аттанады.</seg>
<seg id="3508">Оның экипажы оған қарсы қастандық жасап, ұзақ уақыт бойы каютада қамауда ұстайды, беймәлім елде жағалауда қалдырады.</seg>
<seg id="3509">Ол елдің ішіне қарай бағыт алады.</seg>
<seg id="3510">Жануарлардың еху деп аталатын ерекше түрі сипатталады.</seg>
<seg id="3511">Автор екі гуигнгнмды кезіктіреді.</seg>
<seg id="3512">Мен үйде әйелім мен балаларымның жанында бес айға жуық уақыт өткіздім.</seg>
<seg id="3513">Мен байғұс әйелімнің аяғы ауыр екеніне қарамастан, сыйымдылығы 350 тонна болатын Адвенчюрер деп аталатын көпес кемесінің капитаны қызметіне кірісу туралы тиімді ұсынысқа келісім бердім.</seg>
<seg id="3514">Біз Портсмуттен 1710 жылдың 7 қыркүйегінде жүзіп шықтық; 14-і күні Тенериф маңынан бристольдік капитан Пококкті кезіктірдік, ол Кампешиге сандал ағашы үшін бара жатыр екен.</seg>
<seg id="3515">Алайда 16-сы күні көтерілген дауыл бізді бөліп жіберді, Англияға қайтып келгенімде, оның кемесі суға батып, бүкіл экипаждан тек юнга ғана тірі қалғанын естідім.</seg>
<seg id="3516">Бұл капитан тамаша жігіт әрі жақсы теңізші еді, тек өз пікірінде аздап бірбеткейлік танытатын, оның бұл кемшілігі оның өзінің де түбіне жетіпті.</seg>
<seg id="3517">Кемедегі біраз теңізші тропика безгегінен қайтыс болып, экипажымды Барбадостан, сондай- ақ кеме қожайындарының маған берген нұсқаулары бойынша тоқтаған басқа да Антиль аралдарынан толықтыруға мәжбүр болдым.</seg>
<seg id="3518">Кемемде елу адам бар еді, Оңтүстік мұхиттың үндістерімен сауда қатынасын құрып, осы ендіктерді зерттеу туралы тапсырма алғанмын.</seg>
<seg id="3519">Кемеме алған оңбағандар басқа теңізшілерді үгіттеп, кемені басып алып, мені тұтқындау мақсатымен маған қарсы қастандық келісім құрыпты.</seg>
<seg id="3520">Олардың тұтқыны екенімді мойындап, тағдырыма мойынсұнудан басқа амалым қалмады.</seg>
<seg id="3521">Олар менен ант қабылдап, талаптарын орындаған соң, байлауды шешті, тек төсекке бір аяғымды шынжырмен байлады да, қасыма оқталған мылтығы бар күзетші қойды, босануға әрекет етсем, атып тастауды бұйырды.</seg>
<seg id="3522">Олар маған тамақ пен су беріп тұрды, ал кемені басқаруды өз қолдарына алды.</seg>
<seg id="3523">Мақсаттары қарақшылық жасау мен испандықтарды тонау еді, бірақ саны аз болғандықтан бұл ойларын бірден жүзеге асыра алмады.</seg>
<seg id="3524">Сол үшін кемедегі тауарларды сатып, экипажды толықтыру үшін Мадагаскар аралына жүзуді ұйғарды, себебі мен тұтқында отырған кезде олардың көбі қайтыс болған-ды.</seg>
<seg id="3525">Бірнеше апта бойы қарақшылар мұхитта жүзіп, үндістермен сауда жасады.</seg>
<seg id="3526">1711 жылдың тоғызыншы мамырында каютама Джеймс Уэлч келіп, капитанның бұйрығы бойынша мені жағаға түсіріп кететінін мәлімдеді.</seg>
<seg id="3527">Мен оны ұялтуға тырысып бақтым, бірақ еш нәтиже болмады: ол тіпті жаңа капитанның кім екенін айтудан да бас тартты.</seg>
<seg id="3528">Қарақшылар маған ең тәуір, тіпті жаңа дерлік киімімді киюге, ауыстыратын ішкиімдерім салынған түйіншек алуға рұқсат беріп, баркасқа отырғызды, қолыма қарудан шапашот қана қалдырды; олардың барынша мейірімді болғаны соншалық, қалталарымды да тінткен жоқ, онда ақша мен біраз ұсақ-түйек дүние бар еді.</seg>
<seg id="3529">Кемеден бір лигаға қашықтаған соң қарақшылар мені жағаға түсірді.</seg>
<seg id="3530">Мұның қандай ел екенін маған айтуларын өтіндім.</seg>
<seg id="3531">Бұрын өз адамдарым болған олар бұл жайында менен артық білмейтіндері туралы ант-су ішті, тек капитанның (олар оны осылай атады) бүкіл тауарды сатып бітіріп, қандай да бір жердің шеті көріне салысымен менен құтылуды шешкенін айтты.</seg>
<seg id="3532">Бұдан кейін судың көтерілуіне дейін жағадан алыстауыма кеңес беріп, маған сәт сапар тілеген олар бірден кері жүзіп кетті.</seg>
<seg id="3533">Осындай қайғылы жағдайға тап болған мен басым ауған жаққа жүре бердім, көп ұзамай құмды жағалаудан шығып, бір төбенің басына біраз демалып, бұдан әрі не істейтінімді ойлау үшін тізе бүктім.</seg>
<seg id="3534">Шамалы уақыт тынығып, әл жинап алған соң, жолымда кездескен бірінші жабайыларға берілуді шештім.</seg>
<seg id="3535">Айналамда ағаштардың ұзыннан-ұзақ созылған қатарлары өсіп тұр еді, бір қарағанда, олар адамның қолымен егілмеген, табиғи дүние секілді көрінді.</seg>
<seg id="3536">Әлдебіреудің қапыда шабуыл жасауы немесе ту сыртымнан әлде бүйірімнен аңдыған жебенің қадалуынан қорқып, жан- жағыма алаңдай қарап, асқан сақтықпен алға жылжыдым.</seg>
<seg id="3537">Біраз уақыттан кейін жолға тап болдым, адамның, сиырдың ізі бар екен, олардан да жылқының ізі көп көрінді.</seg>
<seg id="3538">Ақырында алқаптан бір жануарларды көрдім, осы жануарлардың тағы екеуі әлде үшеуі ағаштардың басында отырды.</seg>
<seg id="3539">Олардың түсініксіз әрі сұмпайы кейіптерінен біраз шошып қалдым, сондықтан оларды дұрыстап көру үшін бұта арасына жасырын- дым.</seg>
<seg id="3540">Кейбіреулері мен жатқан жерге жақын келді, сондықтан оларды айқын көре алдым.</seg>
<seg id="3541">Бастары мен кеуделерін қалың шаш жапқан – кейбірінікі бұйра, кейбірінікі тік; сақалдары ешкінікіне ұқсайды, арқасы мен аяқтарының алдыңғы бөлігінде жіңішке түк сызығы созылған, денесінің басқа бөліктері жалаңаш, терісінің қара қоңыр түсті екенін көре алдым.</seg>
<seg id="3542">Құйрықтары жоқ, жамбастарының ортаңғы сызығынан басқа жерлері де жалаңаш, менің ойымша, олар жерде отырған кезде қорғау үшін табиғат солай жаратқан; бұл жануарлар жерде отырады, жатады, тіпті кейде артқы аяқтарымен тік тұрады.</seg>
<seg id="3543">Алдыңғы және артқы аяқтары үшкір әрі имек қатты тырнақтарымен қаруланған олар ең биік ағаштардың басына тиіннің ептілігімен өрмелей алатын.</seg>
<seg id="3544">Таңғажайып ептілікпен жиі секіріп, жүгіре білетін.</seg>
<seg id="3545">Ұрғашылары еркектеріне қарағанда кішкентай екен, олардың бастарында ұзын, түзу шаштар өседі, беттері тап-таза, ал денелерінің басқа жерлерін нәзік мамық жапқан, тек ұятты жерлерін қалың түк басқан, емшектері алдыңғы аяқтарының арасында салбырап тұр; төрт аяқтап жүргендерінде жерге де тиіп тұрады.</seg>
<seg id="3546">Ұрғашыларының шаш түстері де еркектеріндей әр түрлі: қоңыр, қара, қызыл және сары.</seg>
<seg id="3547">Расымды айтсам, бір көргеннен өзіне деген жиіркеніш сезімін тудыратын дәл осындай сұрықсыз жануарды бүкіл саяхаттарымда бұрын-соңды кезіктірмеппін.</seg>
<seg id="3548">Оларды барынша қарастырып болдым деп шешкен мен жиіркеніш пен жек көру сезімімен орнымнан тұрып, қандай да бір үндістің лашығына тап келермін деген үмітпен жолымды жалғастырдым.</seg>
<seg id="3549">Бірақ бірнеше қадам жасауым мұң екен, маған қарай келе жатқан әлгі жануарлардың бірін кездестірдім.</seg>
<seg id="3550">Мені көріп қалған жексұрын маған бұрын еш жерден көрмеген жан иесіне қарағандай сұмпайы кескінмен көзін бақырайта қалды, содан соң жақындап келіп, алдыңғы аяғын көтерді де – әлде таңырқап, әлде жаман оймен – маған созды.</seg>
<seg id="3551">Қолы ауырған жануар шыңғырып қаша жөнелді, оның даусын естіп, көрші алқаптан бір топ, қырық шамалас, дәл осындай хайуандар жиналды, олар ұлып, бет-ауыздарын қисаңдатып, қорқынышты түрмен мені қоршай бастады.</seg>
<seg id="3552">Бірақ бұл қарғыс атқан тектің бірнеше өкілі менің ту сыртымнан бұтаққа өрмелеп, ағашқа шығып алды да, менің үстіме дәрет сындыра бастады.</seg>
<seg id="3553">Осындай қайғылы халге душар болған мен кенеттен жануарлардың қаша жөнелгенін көрдім.</seg>
<seg id="3554">Бірақ сол жағыма мойын бұрғанымда, алқапта асықпай келе жатқан атты көрдім: мені қудалаушылардың тым-тырақай қаша жөнелуінің себебі осы атты менен бұрын көріп қалуы болып шықты.</seg>
<seg id="3555">Маған жақындап келген ат сәл дір ете түсті, бірақ тез есін жиып, менің бетіме қатты таңғалған пішінмен қадала қарады. Мен жүре берейін деп едім, ат жолымды бөгеді.</seg>
<seg id="3556">Ол маған ешқандай зорлық көрсетпейтінін білдіріп, момақан жүзбен қарап тұрды.</seg>
<seg id="3557">Осылайша бір-бірімізге қарап біраз уақыт тұрдық, ақырында біраз батылдық жинап, атты мойнынан сипамақ болып қолымды создым.</seg>
<seg id="3558">Бірақ жануар менің сипамақ болған қимылыма жиіркене қарағандай болды, басын шайқап, қабағын түйді, алдыңғы оң аяғын көтеріп, қолымды итеріп тастады.</seg>
<seg id="3559">Содан кейін үш-төрт рет кісінеп жіберді, кісінеген даусының мәнерлілігі сондай, ол өзіне мәлім бір тілде сөйлеп тұр деп те ойлап қала жаздадым.</seg>
<seg id="3560">Осылайша бір-бірімізге қарап тұрғанда, жанымызға тағы бір ат келді.</seg>
<seg id="3561">Содан кейін менен бірнеше қадамға ұзап, кеңесетін сыңаймен, маңызды бір сұрақтың шешімін таппақ болған адамдарша қатарласып оңды-солға аяңдай бастады, ара-тұра қашып кетпесін дегендей маған қарап қояды.</seg>
<seg id="3562">Санасыз жануарлардың мұндай мінез-құлығы мен әрекеттеріне қайран қалған мен бұл елдің тұрғындары жер бетіндегі ең данышпан халық болар деген қорытынды жасадым: әрине, тиісті дәрежеде саналы болса.</seg>
<seg id="3563">Бұл ой мені біршама тыныштандырып, қандай да бір тұрақ не ауылға жеткенше немесе жергілікті түземдіктердің бірін кезіктіргенше жүре бермек болдым. Аттар қанша сөйлескісі келсе де, өздері білсін.</seg>
<seg id="3564">Бірақ денесінде алма секілді теңбілдері бар сұр ат менің кетіп бара жатқанымды көріп қалып, ерекше мәнермен кісінеп жіберді, мен оның не айтқысы келгенін түсінгендей болдым, мен бірден кері бұрылып, оның қасына жақындап, келесі бұйрығын күттім.</seg>
<seg id="3565">Екі ат маған тіпті жақындап келіп, бетімді, қолымды барынша мұқият зерттеп қарай бастады.</seg>
<seg id="3566">Сұр ат алдыңғы оң аяғының тұяғымен басымдағы қалпағымды үйкей бастады, қалпағым мыжылып қалғандықтан, оны шешіп, түзетіп, қайта кидім.</seg>
<seg id="3567">Қарагер ат менің оң қолымды сипап көріп, оның жұмсақтығына, түсіне таңғалғанын байқатты, тұяғы мен асығы арасына қолымды қатты қысып жібергендіктен, ауырсынып, айғайлап жібердім.</seg>
<seg id="3568">Оларды менің аяқ киімім мен шұлықтарым да қайран қалдырғаны сөзсіз, қандай да бір жаңа әрі түсініксіз құбылысты түсінуге тырысқан философтардай қайта-қайта түрткілей берді.</seg>
<seg id="3569">Шынымды айтсам, бұл жануарлардың іс-әрекеті жүйелі әрі мақсатты, барынша саналы болғандықтан, мен оларды әлдебір белгісіз жолмен, маған беймәлім бір мақсатты көздеп жылқыларға айналған, жат жерлікті көріп, оны мазақ еткісі келген сиқыршылар болар деген ой келді.</seg>
<seg id="3570">Осындай қорытындыға келген мен оларға келесідей сөздерді айтуға батылым барды: «Мырзалар, сіздер расымен де сиқыршы болсаңыздар, барлық тілді түсінесіздер, сондықтан да өзімнің қатал тағдыр сіздердің жағалауға шығарып тастаған сорлы ағылшын екенімді айтайын деп едім, сіздердің біріңізге кәдімгі жылқыға мінгендей мініп, қандай да бір ауыл не елді мекенге жетуге рұқсат сұраймын, мен ол жерде дем алып, баспана табар едім.</seg>
<seg id="3571">Ал бұл қызметтеріңіз үшін мен сіздерге мына пышақты немесе мына білезікті сыйға тартамын».</seg>
<seg id="3572">Осылай деп екі затты да қалтамнан суырып алдым.</seg>
<seg id="3573">Олардың тілі сезімдерді жақсы жеткізетінін, аз ғана күш жұмсау арқылы сөздерін дыбыстар мен әріптерге қытай тілінен де оңай бөлуге болатынын түсіндім.</seg>
<seg id="3574">Мен екі аттың да бірнеше рет қайталаған еху деген сөзін анық естідім.</seg>
<seg id="3575">Мен оның соңынан барынша дәл айтуға тырысып қайталай бастадым, әр айтқан сайын біраз жетістіктер барын байқадым, қарагер ат мені айтылуы қиынырақ тағы бір сөзді айтуға үйретпек болды, ағылшын орфографиясы бойынша оны былай жазуға болар еді: houyhnhnm (гуигнгнм).</seg>
<seg id="3576">Бұл сөзді айту бірінші сөзді айтуға қарағанда қиындау болды, бірақ екі әлде үш қайталаудан кейін іс жақсара бастады, екі ат та менің зеректігіме таңғалған сияқты.</seg>
<seg id="3577">Тағы біраз әңгімелескеннен кейін достар кездескендегідей тұяқтарын түйістіріп қош айтысты, бұдан кейін сұр ат маған алға жүруге белгі берді, мен жақсырақ жетекші тапқанша оның шақыруына бағынуды жөн көрдім.</seg>
<seg id="3578">Қадамымды баяулатқан кезде, ат ггуун, ггуун деп кісіней бастады.</seg>
<seg id="3579">Гуигнгнм авторды өз үйіне алып келеді.</seg>
<seg id="3580">Үйдің сипаттамасы.</seg>
<seg id="3581">Авторды қабылдау.</seg>
<seg id="3582">Гуигнгнмдардың тағамы.</seg>
<seg id="3583">Өзіне қолайлы тағам таба алмай автордың қиналуы және бұл қиындықты жою.</seg>
<seg id="3584">Автордың бұл елдегі тағамы.</seg>
<seg id="3585">Үш мильге тақау жол жүрген соң біз шатыры сабанмен жабылған, қабырғалары жерге қағылған және шыбықтармен өрілген қазықтардан жасалған жатаған құрылысқа келіп жеттік.</seg>
<seg id="3586">Біраз жеңілдік сезінген мен қалтамнан бірнеше ұсақ-түйек заттар алып шықтым, мұндай заттарды әдетте Американың жабайы үндістеріне немесе басқа елдердің жабайыларына беру үшін саяхатшылар өзімен бірге алып жүретін, осы ұсақ- түйектер арқылы үй иелері мені қуана қарсы алады деп үміттендім.</seg>
<seg id="3587">Ат маған үйге бірінші кір деп белгі берді, мен едені қышпен жабылған кең бөлмеге кірдім, оның бір қабырғасын бойлай шөп салатын торлары бар оттық жасалған екен.</seg>
<seg id="3588">Бөлмеде үш қашыр мен екі бие бар: олар оттық жанында тұрған жоқ, шөп жеп те тұрған жоқ, ит сияқты отыр екен, мен бұған қатты таңғалдым.</seg>
<seg id="3589">Осының бәрін көрген соң санасыз хайуандарды осыншама үйрете білген халық өзінің даналығы жөнінен жер шарының өзге халықтарының барлығынан асып түсуі керек деген болжамымды бекіте түстім.</seg>
<seg id="3590">Сұр ат бөлмеге менен кейін бірден кірді, сөйтіп, өзге жылқылардың мені жақтырмай қарсы алуын болдырмады.</seg>
<seg id="3591">Ол қожайынның әмірлі даусымен бірнеше рет кісінеді, өзгелері жауап берді.</seg>
<seg id="3592">Бұл бөлмеден өзге ғимарат бойымен жалғасып, созылып жатқан тағы үш бөлме бар екен, біз олардан орман соқпағы тәрізді бір сызықтың бойымен орналасқан үш есік арқылы өттік.</seg>
<seg id="3593">Екінші бөлмеде біз тоқтадық; сұр ат маған күте тұр деген белгі беріп, үшінші бөлмеге жалғыз кірді.</seg>
<seg id="3594">Мен екінші бөлмеде қалып, үй иесі мен оның әйеліне сыйлықтарымды дайындадым: екі пышақ, жалған інжулер тағылған үш білезік, кішкентай айна мен моншақтардан жасалған алқа.</seg>
<seg id="3595">Ат екі-үш рет кісінеп еді, мен адам даусын естимін деген үмітпен тыңдай қалдым, бірақ сәл жоғары дауыс ырғағымен кісінеуді ғана естідім.</seg>
<seg id="3596">Содан кейін қожайынға жету үшін соншалықты көп рәсімнен өтуге тура келсе, демек, үйдің иесі аса маңызды бір тұлға болуы керек деген қорытындыға келдім.</seg>
<seg id="3597">Бірақ маңызды тұлғаға тек жылқылардың ғана қызмет көрсетуі мен үшін ақылға қонымсыз нәрсе еді.</seg>
<seg id="3598">Басымнан өткен тағдыр тауқыметінің салдарынан есімнен ауысып кетпесем игі еді деп қорқып кеттім.</seg>
<seg id="3599">Өзімді-өзім әрең дегенде қолыма алып, жан-жағымды мұқият қарап шықтым, бұл бөлме де алғашқысындай жабдықталған екен, тек біраз сәнділеу көрінді.</seg>
<seg id="3600">Көзімді уқалап-уқалап жібердім, бөлмедегі заттар баз баяғы қалпында тұр.</seg>
<seg id="3601">Түс көріп жатпағаныма әлі де сене алмай, оянуға тырысып қолымды, бүйірімді шымши бастадым.</seg>
<seg id="3602">Осыдан соң бұл көріністің бәрі сиқыр мен магиядан басқа ешнәрсе емес деген шешімге келдім.</seg>
<seg id="3603">Осы ойға тоқталуым сол екен, есіктен қайтадан сұр ат көрініп, белгілермен үшінші бөлмеге кіруге шақырды.</seg>
<seg id="3604">Мен кірген кезде, бие бірден төсеніштен тұрып, маған жақындады; менің қолым мен бетімді барынша назар сала қарап шықты да, аса жиіркенген түрмен теріс айналды; содан кейін сұр атқа қарап, әлденелер айта бастады, олардың әңгімесі барысында еху сөзі жиі қайталанғанын естідім, бұл сөздің айтылуын өзге сөздерден бұрын үйреніп алсам да, мағынасын әлі түсіне қоймаған едім.</seg>
<seg id="3605">Бірақ, үлкен өкінішіме қарай, бұл сөздің нені білдіретінін көп ұзамай-ақ білдім.</seg>
<seg id="3606">Онда кірген кезімізде бұл елге келе салған бетте кезіктірген сұмпайы хайуандардың үшеуін көрдім, олар тамырлар мен бір жануарлардың етін жеп жатыр екен: кейіннен бұл арам өлген иттер, есектер, кейде сиырлардың өлекселері екенін білдім.</seg>
<seg id="3607">Бұл хайуандардың барлығы мойындарынан бөренеге мықты шыбықтармен байлаулы тұр, тамағын алдыңғы аяқтарының тырнағымен ұстап алған, тістерімен жұлқылап жатыр.</seg>
<seg id="3608">Үй иесі қызметшісі торы қашырға бұл хайуандардың ең ірісін босатып, аулаға шығаруды бұйырды, екеумізді қатар қойып, қожайын мен жалшысы біздің дене бітіміміз бен түрлерімізді мұқият салыстырды, содан кейін бірнеше рет еху деп қайталады.</seg>
<seg id="3609">Осы бір сұмпайы хайуанның дене құрылысы жағынан дәл адамзатқа ұқсайтынын байқағанда, бойымды билеген қорқыныш пен таңғалуды айтып жеткізу мүмкін емес.</seg>
<seg id="3610">Ехудың алдыңғы аяқтары менің қолдарымнан тырнағының ұзындығымен, қатқылдығымен және алақан түсінің қоңырқайлығымен, сондай-ақ алақан сыртына өскен түктерімен ғана ерекшеленеді.</seg>
<seg id="3611">Дәл осындай ұқсастықтар мен ерекшеліктер аяқтарымызда да бар еді; мен мұны бірден байқадым, ал аттар мұны байқамай да қалуы мүмкін еді, себебі менің шұлықтарым мен башмақтарым бар болатын; тұтас денеміз туралы да дәл осылай айтуға болады, тек теріміз бен шаштарымыздың түсі ғана өзгеше, бұл туралы мен жоғарыда айтқанмын.</seg>
<seg id="3612">Бірақ менің денемнің басқа бөліктерін ехудың денесінен ерекшелеп тұрған көйлек жайлы ештеңе білмейтін жылқылар әрі-сәрі күйде еді.</seg>
<seg id="3613">Торы қашыр тұяғы мен асығының арасына бір тамырды қысып алды да (олардың мұны қалай істейтінін уақыты келгенде айтармын), маған берді, мен тамырды алып, иіскеп көрдім де, барынша сыпайы түрде оған қайтарып бердім; ол ехулардың қорасынан есек етінің бір кесегін алып келді, бұл еттен шыққан сасық иістен жүрегім айнып, жиіркенішпен теріс айналдым; қашыр етті ехуға лақтырды, ал ол болса ашқарақтықпен жеп қойды.</seg>
<seg id="3614">Бұдан кейін ат маған бір құшақ шөп пен гарнец толы сұлыны көрсетті, бірақ мен бұлардың да маған тамақ болмайтынын білдіріп, басымды шайқадым.</seg>
<seg id="3615">Бұл жерде өзіме ұқсайтын адамды таба алмасам, аштан өлуге тура келетінін ойлап қорқып кеттім; ал ана үш сұмпайы ехуға келер болсақ, адамзат баласын менен артық жақсы көретін жан иесі болмаса да, бірақ, шынымды айтсам, қай жағынан қарағанда да сондай жексұрын мақұлықтарды бұрын-соңды көрмеген едім, осы елде жүрген кезімде осы бір хайуандарды жақынырақ таныған сайын, оларды жек көру сезімім ұлғая түсті.</seg>
<seg id="3616">Менің қимыл-қозғалысымнан жиіркенішімді сезген қожайын ехуларды қораға қайта кіргізуге бұйырды.</seg>
<seg id="3617">Бұдан кейін ол сондай бір еркін қимылмен алдыңғы тұяғын аузына апарды, үйреншікті қимылдарымен менің не жейтінімді сұрай бастады, бірақ мен оның сұрағына түсінікті жауап бере алмайтын едім, тіпті мені түсінген күннің өзінде де, ол маған көмектесе алмайтын еді, себебі маған тамаққа жарайтын нәрсені мен көрмедім.</seg>
<seg id="3618">Осылай әңгімелесу қиындап тұрған кезде, жанымыздан бір сиыр өтіп бара жатты, мен оны көрсетіп, сауу ниетім бар екенін білдірдім.</seg>
<seg id="3619">Сұр ат мені түсініп, үйге ертіп апарды да, қызметші биеге бір бөлмені ашқызды, ол жерде қыш және ағаш ыдыстарға құйылған сүт көп екен; бие маған сүт құйылған үлкен тостаған ұсынды, мен құмарым қанғанша ішіп, өзімді біраз сергек сезініп қалдым.</seg>
<seg id="3620">Түске қарай үйге ерекше құралған арба келіп тоқтады, оны төрт еху шана тәрізді сүйреп әкелді.</seg>
<seg id="3621">Арбада түрі текті тұқымға ұқсайтын кәрі ат отырды, оның алдыңғы сол аяғы жарақаттанған екен, сол себепті ол артқы аяқтарымен жүрді.</seg>
<seg id="3622">Бұл ат менің қожайыныма қонаққа келген екен, қожайын оны үлкен сыпайылықпен қуана қарсы алды.</seg>
<seg id="3623">Олар ең жақсы бөлмеде түстенді, екінші тағам ретінде оларға сұлы тартылды, қонақ сұлыны ыстықтай, ал басқа жылқылар суықтай жеді.</seg>
<seg id="3624">Олардың оттықтары бөлменің ортасында дөңгелене орналасып, бірнеше бөлікке бөлінген, аттардың бәрі оттықтардың жанына төселген сабанға отырды.</seg>
<seg id="3625">Оттықтардың үстінде шөп салынған үлкен тор қойылған, оттық қанша бөлікке бөлінсе, тор да сонша бөлікке бөлінген.</seg>
<seg id="3626">Құлындар да өздерін өте тәртіпті ұстады, ал үй иелері қонаққа үлкен ілтипатпен қарап, барынша ізетті болды.</seg>
<seg id="3627">Сұр ат маған жақын келуді бұйырды да, досымен мен жайлы әңгімелесе бастады, мен мұны қонақтың маған жиі қарай бергенінен және әңгімелесушілердің еху деген сөзді қайталай беруінен ұқтым.</seg>
<seg id="3628">Осы кезде мен қолыма бессаусақ қолғабымды киген едім, сұр ат мұны байқап қалды да, таңғалып, алдыңғы аяқтарыма не істегенімді белгілермен сұрай бастады, үш-төрт рет тұяғымен ұстап көрді де, қолымды бұрынғы қалпына қайтаруымды сұрады, мен қолғабымды шештім, қалтама салып қойдым.</seg>
<seg id="3629">Бұл оқиға соңынан әңгіме қызу жүре бастады.</seg>
<seg id="3630">Олар маған үйренген сөздерімді айтуымды бұйырды, ал түскі ас кезінде қожайын сұлы, сүт, от, су және басқа да заттарды атауды үйретті, бұл сөздерді үйрену маған қиын болған жоқ, себебі жас кезімнен тілдерге деген бейімім жақсы еді.</seg>
<seg id="3631">Түстен кейін қожайын мені шетке шақырып алды да, маған арналған жақсы тағамның болмағанына қынжылатынын белгілермен көрсетті.</seg>
<seg id="3632">Сұлы гугнгнмдардың тілінде глуннг деп аталады.</seg>
<seg id="3633">Бұл сөзді мен екі үш рет қайталап айттым.</seg>
<seg id="3634">Ат бірден-ақ қызметші биеге ағаш табаққа салып сұлы әкелуді бұйырды.</seg>
<seg id="3635">Мен сұлыны отқа қуырып, қабығы түскенше таспен үйкедім, содан соң қабығы дәннен бөлінуі үшін желпідім, бұдан кейін дәнді екі тастың арасына салып, ұн жасадым, су қосып, нан иледім, оны отқа пісіріп, ыстық күйінде сүт қосып жедім.</seg>
<seg id="3636">Алғашында бұл тағам маған өте дәмсіз болып көрінді.</seg>
<seg id="3637">Осы аралда болған кезімде бірде-бір рет ауырмағанымды да айту керек.</seg>
<seg id="3638">Кейде ехудың шаштарынан жасалған тұзағыммен қоян немесе қандай да бір құстарды ұстап алып, кейде емдік шөптерді теріп жеп, енді бірде май шайқап, сарысу ішіп жүрдім.</seg>
<seg id="3639">Алғашында тұздың жоқтығынан қатты қиналсам да, кейіннен үйреніп кеттім, менің ойымша, алыс саяхаттарда не базарлардан шалғай орналасқан жерлерде етті сақтау қажеттілігін есепке алмағанда, тұз көбінесе адамды шөлдету үшін пайдаланылады.</seg>
<seg id="3640">Жә, осымен тоқтатайын, оқушыны автордың жақсы не жаман тамақтанғаны қызықтыратындай-ақ, кітаптарының тұтас тарауларын жеген тағамдарын сипаттаумен толтыратын өзге саяхатшыларға ұқсағым келмейді.</seg>
<seg id="3641">Бірақ мұндай елде және мұндай тұрғындар арасында үш жыл бойы қалай өмір сүре алғаным туралы түсінбеушіліктер болмауы үшін осы тақырыпты қозғап өтуіме тура келді.</seg>
<seg id="3642">Кеш түсе салысымен қожайын ат мені үйден алты ярд қашықтықта, ехулардың қорасынан аулақта, арнаулы орынға орналастыру туралы бұйрық берді.</seg>
<seg id="3643">Мен ол жерден аздап сабан тауып алдым да, көйлегімді жамылып, қатты ұйықтап қалдым.</seg>
<seg id="3644">Көп ұзамай бұдан да жақсырақ орын таптым, бұл жайында оқырман менің осы елдегі тұрмысым толығырақ баяндалған келесі әңгімеден біле алады.ІІІ тарау</seg>
<seg id="3645">Автор жергілікті тілді ықыласпен үйренеді.</seg>
<seg id="3646">Оның қожайыны гуигнгнм оған тілді үйренуге көмектеседі.</seg>
<seg id="3647">Гуигнгнмдардың тілі.</seg>
<seg id="3648">Ақсүйек гуигнгнмдар авторды көруге келеді.</seg>
<seg id="3649">Ол қожайынға өзінің саяхаттары туралы қысқаша айтып береді.</seg>
<seg id="3650">Менің бұл елдегі басты жұмысым тіл үйрену болды; барлығы – қожайын (сұр атты енді үнемі осылай атайтын боламын) мен оның балаларынан бастап, ең төменгі деңгейдегі қызметшіге дейін менің бұл ісіме асқан құлшыныспен көмектесті.</seg>
<seg id="3651">Мен қандай да бір затты саусағыммен көрсетіп, оның атауын сұрайтынмын, есте сақтап алып, жалғыз қалған кезімде жолсапар күнделігіме жазып алатынмын, сөздерді дұрыс айта білу қабілетімді жетілдіру үшін отбасы мүшелерін жазып алынған сөздерді жиірек айтуын сұрайтынмын.</seg>
<seg id="3652">Бұл жаттығуларымда маған, әсіресе, қожайынның қызметшісі – торы қашыр үлкен ықыласпен көмектесті.</seg>
<seg id="3653">Гуигнмнмдар мұрын мен көмей арқылы сөйлейді, маған таныс барлық еуропалық тілдердің ішінде жоғарыголландтық немесе неміс тіліне ұқсайды, бірақ оларға қарағанда нәзігірек әрі мәнерлірек.</seg>
<seg id="3654">Қожайынымның қызығушылығы мен шыдамсыздығы сонша- лық, ол менің тілді үйренуіме бос уақытының көп бөлігін арнады.</seg>
<seg id="3655">Ол (кейіннен өзінің айтуы бойынша) менің еху екеніме сенімді еді, бірақ менің зеректігім, сыпайылығым және тазалығым оны қайран қалдыратын, себебі ол хайуандарға аталған қасиеттер мүлдем жат болатын.</seg>
<seg id="3656">Бәрінен де қожайыным менің киімімді түсінбейтін, ол менің денемнің бір бөлігі ме, жоқ па деген сұрақты жиі қоятын, себебі мен киімімді үйдегілер толық ұйықтап қалғанша шешпейтінмін және таңертең ерте, барлығы ұйықтап жатқан кезде қайтадан киініп алатынмын.</seg>
<seg id="3657">Менің қожайыным қайдан келгенімді, менің барлық іс- әрекетімнен көрініп тұратын саналылыққа қалай жеткенімді білуге асықты, менің бастан кешкендерімді өз аузымнан естігісі келді.</seg>
<seg id="3658">Есте сақтау жеңіл болуы үшін мен барлық жаттаған сөздерімді аудармаларымен ағылшын әліпбиі бойынша орналас- тырып жазып алдым.</seg>
<seg id="3659">Біраз уақыт өткеннен кейін мен жазба- ларымды қожайынның көзінше іске асыра беретін болдым.</seg>
<seg id="3660">Не істеп жатқанымды оған түсіндіру қиынға соқты, себебі гуигнгнмдар әдебиет пен кітап жайлы ештеңе білмейтін.</seg>
<seg id="3661">Шамамен он апта өткенде мен қожайыным қойған сұрақтардың көпшілігін түсініп, ал үш айдан кейін оларға біршама тәуір жауап бере алатын болдым.</seg>
<seg id="3662">Қожайыным менің қай елден келгенімді, саналы тіршілік иелеріне еліктеуді қайдан үйренгенімді сұрады, ехулар (қожайынымның ойынша, басым, қолдарым мен бетім, яғни денемнің киіммен жабылмаған бөліктері оларға қатты ұқсайды) табиғаттан берілген қулықтары мен жауыздыққа жақындықтарына қарамастан, үйретуге өзге жануарлармен салыстырғанда көндіге қоймайтын еді.</seg>
<seg id="3663">Бұған мен өзіме ұқсаған басқа да жандармен бірге ағаштан жасалған ыдыста жүзіп келгенімді, серіктерімнің мені осы жағалауға түсіріп, беймәлім тағдыр алдында жалғыз қалдырғанын айттым.</seg>
<seg id="3664">Өз сөзімді асқан қиындықпен, онда да белгілер мен ымның көмегімен әрең дегенде түсінікті ете алдым.</seg>
<seg id="3665">Қожайыным менің қателесіп, болмағанды айтып отыр, яғни жоқ нәрсені бар деп ойлауым мүмкін екенін айтты (гуигнгнмдардың тілінде өтірік пен алдау ұғымдарын беретін сөздер жоқ).</seg>
<seg id="3666">Теңіздің арғы жағында қандай да бір жердің болуы, жабайы жануарлардың бір тобы ағаш ыдысты басқаруы, қай жаққа бұрам десе де өздері білуі мүмкін емес деп есептеді ол.</seg>
<seg id="3667">Гуигнгнмдардың ешқайсысы мұндай кеме жасап шығара алмайтыны, жасаған күнде де ехуларға басқаруға беріп қоймайтынына сенімді еді.</seg>
<seg id="3668">Гуигнгнм деген сөз жергілікті тілде жылқы деген мағынаны береді, ал этимологиясы бойынша табиғаттың теңдессіз туындысы дегенді білдіреді.</seg>
<seg id="3669">Мен қожайынға өз ойымды жеткізудің әлі де қиын екенін, жақын арада оған өте көп тамаша нәрселер айтып бере алатын болатыныма үмітті екенімді жеткіздім.</seg>
<seg id="3670">Оның маған деген қайырымдылығы соншалық, биесіне, құлындарына және қызметшілеріне менің тілді үйренудегі барлық мүмкіндікті пайдалануды тапсырды, өзі де күн сайын екі-үш сағат менімен жаттығу жүргізді.</seg>
<seg id="3671">Көп ұзамай айналаға гуигнгнмдар секілді сөйлей алатын, сөздері мен істерінде саналы тіршілік иесінің белгісін танытатын ехудың пайда болғаны туралы қауесет тарап кетті, мұны естіген ақсүйек аттар мен биелер мені көру үшін жиі келетін болды.</seg>
<seg id="3672">Олар менімен сөйлесуге құмар еді: маған сұрақтар қоятын, ал мен қолымнан келгенше жауап беретінмін.</seg>
<seg id="3673">Осындай қолайлы жағдайлардың арқасында мен үлкен жетістіктерге қол жеткізіп, бес ай өткен кезде маған айтылған сөздердің барлығын түсініп, өзім де ойымдағыны жақсы түсіндіре алатын болдым.</seg>
<seg id="3674">Мені көріп, әңгімелесу мақсатында қожайыныма қонаққа келетін гуигнгнмдар менің нағыз еху екеніме сенбестікпен қарады, себебі менің денем өзге ехулардың денесінен ерекшеленетін.</seg>
<seg id="3675">Гуигнгнмдар менің денемнің түксіз екендігіне, шаштардың тек басымда, қолымда және бетімде ғана бар екендігіне қатты таңғалды, бірақ көп ұзамай бір кездейсоқ жағдай қожайыныма менің құпиямды ашып берді.</seg>
<seg id="3676">Түн ішінде үйдегілердің барлығы ұйықтаған кезде ғана шешініп, көйлегімді жамылып ұйықтайтынымды бұдан бұрын оқырманға айтқан едім.</seg>
<seg id="3677">Бірде таңертең ертемен қожайын маған өзінің камердинері торы қашырды жіберді, мен қатты ұйықтап жатқан едім, үстіме жамылған көйлегім сырғып түсіп, ал түнгі жейдем түріліп қалыпты.</seg>
<seg id="3678">Шудан оянған мен оның дағдарып тұрғанын байқадым.</seg>
<seg id="3679">Мен мұны бірден білдім, себебі киініп болған соң мәртебеліге құрметімді білдіруге барғанда, қожайын ең алдымен қызметшінің мен туралы айтқаны рас па деп сұрады.</seg>
<seg id="3680">Бұған дейін мен киімімнің құпиясын жасырып келген едім, мұны мен ехулардың сұмпайы тегінен көбірек ерекшелену үшін жасаған едім, бірақ осы жағдайдан кейін бұл құпияны сақтаудың еш мәні жоқ еді.</seg>
<seg id="3681">Оның үстіне, менің киімдерім мен аяқ киімім әбден тозған-ды, олардың жыртылып бітетін кезі жақындап қалған, ехудың немесе басқадай бір жануардың терісінен жасалған қандай да бір бұйыммен жабуым, яғни өзімнің бүкіл құпиямды ашуым керек болады.</seg>
<seg id="3682">Сондықтан да мен қожайыныма мен келген елде өзім сияқты тіршілік иелері өз денелерін кейбір жануарлардың шебер өңделген жүнімен жабатынын, мұны қарапайымдылықтан, бірақ көбінесе суық пен ыстықтан қорғану үшін істейтінін айттым.</seg>
<seg id="3683">Мені тыңдап болған қожайыным сөздерімнің, әсіресе, соңғы сөздерімнің түсініксіз екенін, өзі берген нәрсесін табиғат қалайша жасыруды үйретуі мүмкін екенін ұқпайтынын айтты.</seg>
<seg id="3684">Оның өзі де, үй-іші де денесінің ешқандай бөлігі үшін ұялмайды, бірақ мен не істегім келсе де өзім білемін.</seg>
<seg id="3685">Бұған жауап ретінде мен шапанымның түймесін ағытып, шешіп алдым, бұдан кейін желетімді, аяқ киімімді, шұлықтарым мен шалбарымды шештім, жейдемді беліме дейін түсіріп, мүлдем жалаңаш қалмау үшін оны денемнің ортаңғы бөлігіне белдік тәрізді орап алдым.</seg>
<seg id="3686">Қожайын менің барлық әрекеттеріме үлкен қызығушылықпен және таңырқаумен қарап отырды.</seg>
<seg id="3687">Ол менің киімдерімнің әрқайсысын бір-бірлеп тұяғы мен асығының арасына қысып, алып мұқият қарап шықты, бұдан кейін денемді жайлап сипады да, барлық жағымнан мұқият қарап шықты.</seg>
<seg id="3688">Ол зерттеуін бұдан әрі жалғастырғысы келмеді де, мен суықтан әбден қалтырап, тоңып тұрғандықтан, киінуіме рұқсат берді.</seg>
<seg id="3689">Мен қожайыныма оның мені өзім барынша жек көретін әрі жиіркенетін осы бір сұмпайы хайуандардың атымен еху деп жиі атайтыны үшін ренішімді білдірдім.</seg>
<seg id="3690">Сонымен бірге менің жасанды қабығымның құпиясын сақтауын, ең болмағанда, ол әбден тозып біткенше ешкімге тіс жармауын, ал оның қызметшісі торы қашырға келетін болсақ, оған үндемеуді бұйыруын сұрадым.</seg>
<seg id="3691">Мұның барлығына қожайыным келісім берді, осылайша менің киімімнің құпиясы оның тозығы жеткенше сақталды, кейін мен әлдебір айламен оны ауыстыруым қажет болады, бұл жайында кейінірек әңгімелермін.</seg>
<seg id="3692">Ал қожайын өз тарапынан менің тілді барынша тырысып үйрене беруімді тіледі, ол менің киімім бар-жоғы, жалаңаш әлде жабылғаны емес, менің ақылым мен байланыстыра сөйлей білу қабілетіме ерекше таңғалады екен, сол үшін менің оған айтып бермек болған таңғажайыптарымды естуге асығып жүр.</seg>
<seg id="3693">Осыдан кейін қожайын мені екі есе құлшыныспен үйрете бастады: ол мені өзімен бірге қонақтарға алып барды, басқалардан менімен сыпайы сөйлесуін өтінетін, оның айтуынша, мұндай қарым-қатынас менің көңіл күйімді жақсартып, сол үшін де мен өте тартымды әрі қызықты бола түсемін.</seg>
<seg id="3694">Мені тілге үйрету туралы алған міндеттемесінен бөлек қожайын маған күн сайын өзім туралы көп сұрақтар қоятын, мен оларға қолымнан келгенінше жауап беретінмін, осылайша оның мен туралы және әлі толық болмаса да, менің өзіне айтып беретін әңгімем туралы түсінігі қалыптасты.</seg>
<seg id="3695">Менің біршама байланыстыра сөйлеп үйренуіме дейінгі жетістіктерімнің бәрін тізбелеп айта беру қызықсыз болар еді, тек менің алғашқы толығырақ әңгімем шамамен былай болды.</seg>
<seg id="3696">Қожайынға барынша түсінікті болатын тіркестермен, қол орамалымды жайып жіберіп, кеменің желмен қалай қозғалысқа түсетінін сипаттадым.</seg>
<seg id="3697">Сөзімді ары қарай жалғастырып, арамызда болған ұрыс- керістен кейін мені осы жағаға түсіріп кеткенін, мен басым ауған жаққа жүре беріп, сұмпайы ехулардың шабуылына ұшырағанымды, сұр аттың келуі олардан құтқарғанын айттым.</seg>
<seg id="3698">Қожайын бұл ыдысты кім жасағанын, елімнің гуигнгнмдары оны жабайы жануарларға басқаруға қалай бергенін сұрады.</seg>
<seg id="3699">Ал мен одан не естісе де ренжімейтініне уәде берсе ғана әңгімемді жалғастыратынымды айтты, тек осы жағдайда ғана мен оған өзім уәде еткен таңғажайыптар туралы айтып беремін.</seg>
<seg id="3700">Сол кезде мен оған кемені өзім сияқты тіршілік иелері жасағанын, олардың мен саяхаттап барған елдердің барлығында өзге жануарларға үстемдік ететін жалғыз ғана сана иелері болып табылатынын, оның немесе оның достарының еху деп атайтын жануардың бойынан сана ұшқынын көргенде қалай таңғалатыны сияқты осы елге келгенде гуигнгнмдардың саналы әрекетін көргенде менің қайран қалғанымды айттым.</seg>
<seg id="3701">Осыдан кейін мен тағдырым солай бола қалып, еліме қайтып оралғанда, осы саяхатым туралы айтсам, маған ешкім сенбейтінін, кім-кім де мен жоқ нәрсені бар деп тұр, бұл оқиғалардың барлығын ойдан шығарды деп ойлайтынын, және оған, оның отбасы мен достарына барлық құрметіме қарамастан, менің отандастарым гуигнгнмдар қандай да бір жерде үстемдік етуші тек, ал ехулар дөрекі хайуан болып табылады дегенге сенбейтінін қостым.ІV тарау</seg>
<seg id="3702">Гуигнгнмдардың ақиқат пен жалған жөніндегі түсінігі.</seg>
<seg id="3703">Автордың сөзі оның қожайынының ашу-ызасын тудырды.</seg>
<seg id="3704">Автордың өзі мен саяхаттары туралы толығырақ әңгімелеуі.</seg>
<seg id="3705">Қожайын мені наразылықпен тыңдады, күмәндану мен сенбеу деген ұғымдар бұл елде мүлдем жоқ болғандықтан, гуигнгнмдар мұндай кезде өздерін қалай ұстауды білмейді.</seg>
<seg id="3706">Менің қожайынмен әлемнің басқа бөліктерінде өмір сүретін адамдардың түрлі қасиеттері жайлы ұзақ әңгімелесу кездерімде өтірік, алдау туралы айтқанымда, ол ақылының көптігіне қарамастан менің не айтқым келгенін түсіне қоймады.</seg>
<seg id="3707">Ол былай дейді: сөйлеу қабілеті бізге бір-бірімізді түсінуге және түрлі заттар туралы мәліметтер алу үшін керек, ал кімде-кім жоқты бар деп дәлелдемек болса, онда сөйлеудің нақты міндеті бұзылады, себебі бұл жағдайда сөз арналып тұрған адам өзімен әңгімелесушіні түсіне алмайды, ол қандай да бір мәліметті ала алмауы былай тұрсын, білмеу жағдайынан да нашар халге түседі, себебі оған ақты – қара, ұзынды қысқа деп сендіреді.</seg>
<seg id="3708">Қожайынның бүкіл адамзат қоғамында кең таралған өтірік айту қабілеті туралы түсінігі осындай еді.</seg>
<seg id="3709">Енді әңгімемізге қайта оралайық.</seg>
<seg id="3710">Мен ехулардың отанымда үстемдік ететін жалғыз жануарлар екенін мәлімдегенімде, қожайын мұның мүлдем ақылына қонымсыз екенін айтты, ол менің елімде гуигнгнмдар бар-жоғын білгісі келді.</seg>
<seg id="3711">Мен олардың бізде көп екенін, жазда шалғынды алқапта жайылатынын, ал қыста оларды арнайы үйлерге қамап, оларға шөп пен сұлы беретінін, ехулардың жалшылары оларды таза жуындырып, жалдарын тарайтынын, жем беріп, ұйықтайтын орындарына дейін дайындайтынын айттым.</seg>
<seg id="3712">– Сіздің айтқаныңыздан ехулар сіздің елде өздерін саналы жан иесі санағанмен, бәрібір қожайындар гуигнгнмдар екен, біздің ехулар да дәл сіздердікіндей тіл алғыш болғанын қалар едім».</seg>
<seg id="3713">Осы кезде мен мәртебеліге әңгімені ары қарай жалғастырмай, тоқтауыма рұқсат беруін сұрадым.</seg>
<seg id="3714">Бірақ ол жақсымен бірге жаманды да білуім керек деп болмады.</seg>
<seg id="3715">Мен оның айтқанына көніп, әңгімемді жалғастырдым.</seg>
<seg id="3716">«Біздің елде гуигнгнмдар жылқы деп аталады, олар жануарлардың ішіндегі ең әдемілері мен ең тектісі, олардың күші мен жылдамдығы да ерекше.</seg>
<seg id="3717">Ал қарапайым тұқымды жылқылардың тағдыры тіпті ауыр.</seg>
<seg id="3718">Мен қожайыныма біздің елдегі салт жүру әдісін, ауыздықтың, ер-тоқым, шпор, қамшы, делебе мен дөңгелектің түрі мен қолданылуын айтып бердім.</seg>
<seg id="3719">Жылқыларымыздың тұяғына темір деп аталатын өте қатты заттан жасалатын пластина бекітетінімізді, бұл пластиналар ат тұяғын тастан қорғайтынын қостым.</seg>
<seg id="3720">Өзінің қатты ашуланғанын білдірген қожайыным біздің гуигнгнмдарға салт мініп жүретінімізге қатты қайран қалды.</seg>
<seg id="3721">Бұған мен біздің жылқыларды түрлі мақсатта үш-төрт жастан үйрететінін, үйретуге көнбей, асау күйінде қалғандарын арбаға жегетінін, оларды жастау кезінде әр қияңқылығы үшін қамшымен аяусыз соғатынын, жегінге немесе салт жүруге арналған айғырларды әдетте екі жасқа жеткенде піштіретінін, бұл олардың әлдеқайда тіл алғыш әрі көнбіс болуына көмектесетінін, олардың барлығы жазалау мен марапаттауға сезімтал екендігін айттым, бірақ мәртебелімнің осы жердегі ехулар сияқты, біздің гуигнгнмдардың мүлдем санасыз екенін ескеруін сұрадым.</seg>
<seg id="3722">Қожайынға менің не айтып отырғаным түсінікті болуы үшін, көп сөздерді басқаларымен ауыстырып сөйлеуге мәжбүр болдым, гуигнгнмдардың тілі сөзге бай емес, себебі олардың қажеттіліктері бізден аз.</seg>
<seg id="3723">Бірақ біздің гуигнгнмдарға деген қарым-қатынасымыз, әсіресе, оларды әлдеқайда көнбіс ету әрі ұрпақ тарату қабілетінен айыру мақсатында піштіруіміз туралы әңгіменің соңында менің қожайынымның ашуға булыққан түрін сөзбен айтып жеткізу мүмкін емес.</seg>
<seg id="3724">Әрине, егер тек ехулар ғана сана иесі болатын ел бары рас болса, онда әділетке сай олар барлық басқа жануарлардың үстінен үстемдік құруы тиіс, себебі сана қай уақытта да дөрекі күшті жеңіп шығады.</seg>
<seg id="3725">Бірақ біздің, атап айтқанда, менің дене құрылысымды мұқият қарап шыққаннан кейін, ол бізбен денесі шамалас кез келген басқа хайуан бұл сананы күнделікті өмірлік қажеттіліктерін өтеуге пайдалануға әлдеқайда жақсырақ бейімделгенін айтты.</seg>
<seg id="3726">Мен өзімнің қатарластарым тәрізді біршама дене бітімім тәуір екеніне сендіре бастадым, тек жасөспірімдер мен әйелдер әлдеқайда әлсіз әрі нәзіктеу, ал ұрғашылардың терісі әдетте сүттей ақ болады.</seg>
<seg id="3727">Қожайын менің расында да өзге ехулардан ерекшеленетінімді, олардан ұқыптырақ, әдемірек екенімді, бірақ нақты басымдықтар тұрғысынан қарағанда, олармен салыстыра қалса, менің ұтпасым анық екенімді айтты.</seg>
<seg id="3728">Бұдан кейін ол денемнің басқа бөліктерінен де кемшіліктер таба бастады: жалпақ бет, шығыңқы мұрын, басымды бұрмай-ақ айналамда не боп жатқанын көруге мүмкіндік бермейтін, дәл маңдайымда орналасқан көздерім, табиғат әдейі көп буынды етіп жаратқан алдыңғы аяқтарымның көмегінсіз тамағымды жей алмаймын.</seg>
<seg id="3729">Ол менің артқы аяқтарымдағы бөлек-бөлек өсімшелердің не үшін қажет екенін түсінбеді, оның ойынша, қандай да бір басқа жануардың терісімен жабылмаған кезде олар қатты және үшкір тастарда жүруге жарамайды, тым нәзік, тіпті денемнің де суық пен ыстыққа төтеп берер көйлектен өзге қорғанышы жоқ.</seg>
<seg id="3730">Осылайша, тіпті біз сана иесі болды деген күннің өзінде біздің басқа тірі мақұлықтардың өзімізге бағытталған жек көру сезімін қалайша жеңе алғанымыз, ол аздай оларды қолға үйретіп, өзімізге қызмет жасауға қалайша көндіргеніміз түсініксіз.</seg>
<seg id="3731">Бірақ ол бұл сұрақты ары қарай талқылауды жалғастырмады, себебі оны менің өмір тарихым, туған жерім және осы жерге келгенге дейінгі басымнан өткергендерім қызықтыратын еді.</seg>
<seg id="3732">Мен оның қызығушылығын қанағаттандыруға тырыса- тыныма сендірдім, бірақ мәртебелімнің түсінігі болуы мүмкін емес заттар туралы анық айта алатыныма күмән білдіретінімді, себебі бұл елде ол заттарға ұқсас ешнәрсе кезіктірмегенімді, алайда өз ойларымды салыстырулар арқылы жеткізетінімді, қажет сөздер таба алмасам, мәртебелімнен көмек сұрауға тура келетінін айттым.</seg>
<seg id="3733">Мен оған бұл жерден өте алыста орналасқан Англия деп аталатын аралда, жақсы отбасында дүниеге келгенімді, ол аралдың алыстығы сонша, мәртебелімнің ең мықты деген қызметшісінің өзі оған күннің бір жылдық айналымына дейін жүгіріп жете алмайтынын, хирургияны оқығанымды, бұл кездейсоқ оқиғалардың салдарынан немесе басқаның қолынан болған жаралар мен жазымдарды емдейтін өнер екенін, менің отаным өзім сияқты тектен шыққан ұрғашының қол астында екенін, біз оны патшайым деп атайтынымызды, байлық көзін іздеп, қайтып келген соң отбасыммен берекелі өмір сүремін деген мақсатпен сапарға шыққанымды, соңғы сапарымда кеме капитаны болғанымды, менің қол астымда елу шақты еху болғанын, олардың көпшілігі жолда қайтыс болып, мен олардың орнына өзге елдердің арасынан жинаған өзге ехуларды қызметке алғанымды, кемемізге екі рет – біріншісінде қатты дауыл кезінде, екіншісінде жартасқа соқтығысып батып кету қаупі төнгенін әңгімелеп бердім.</seg>
<seg id="3734">Осы жерде қожайыным мені тоқтатып, қаншама қиындықтар мен кісі өлімінен кейін басқа елдерден жиналған жатжерліктерді қалайша менімен сапарға шығуға көндіргенімді сұрады.</seg>
<seg id="3735">Мен бұл адамдардың өз тағдырынан түңілген, өз отанынан жоқшылық немесе қылмыстар қуып жіберген жандар екенін айттым.</seg>
<seg id="3736">Олардың біреулері таусылмайтын даулардың кесірінен кедейленген, кейбірі маскүнемдіктің, құмар ойындардың, нәпсіқұмарлықтың кесірінен барынан айырылған, олардың көпшілігі сатқындық, кісі өлтіру, ұрлық, улау, тонау, уәдеден таю, жалған құжат, жалған ақша жасау, әйел не еркекті зорлау, соғыста қашып кету бойынша айыпталған, көпшілігі түрмеден қашқан, олар өз отанына асылып өлу немесе қамауда шіріп өлу қорқынышынан бара алмайтын, сол үшін де тіршілік ету көзін басқа елдерде іздеуге мәжбүр болған.</seg>
<seg id="3737">Бұл әңгіме барысында қожайыным менің сөзімді бірнеше рет бөлді.</seg>
<seg id="3738">Оған менің экипажымның басым бөлігін өз отандарын тастап кетуіне мәжбүр еткен қылмыстардың көпшілігін сипаттап беру үшін басқа сөздерді іздестіруге тура келді.</seg>
<seg id="3739">Мені түсіне білуге үйрену үшін оған біраз күн қажет болды.</seg>
<seg id="3740">Бұл адамдарды осындай жаман қылықтарға баруына себепкер болған немесе мәжбүр еткен не екенін ол сол күйі түсінбей-ақ қойды.</seg>
<seg id="3741">Мұны түсіндіру үшін, мен адамдардың барлығына тән билік пен байлыққа құмарту, нәпсіқұмарлық, тойымсыздық, ыза мен қызғаныштың сұмдық салдарлары туралы түсініктер беруге тырыстым.</seg>
<seg id="3742">Мұның барлығын мысалдар мен салыстырулар арқылы анықтап, сипаттауға тура келді.</seg>
<seg id="3743">Менің түсіндірулерімнен кейін қожайын таңғалу мен қатты ашулану белгісімен екі көзін аспанға қадады, біздің санамыз бұрын-соңды көрмеген не естімеген дүниеге қайран қалғанда біз де солай істейміз.</seg>
<seg id="3744">Гуигнгнмдар тілінде билік, үкімет, соғыс, заң, жаза және басқа да жүздеген заттарды атауға арналған тиісті терминдері жоқ, бұл қожайынға менің айтып отырғанымды толық түсіндіруге мүмкіндік бермеді.</seg>
<seg id="3745">Бірақ жаратылысынан мол ақылы ойлау мен әңгімелесу арқылы беки түскен ол біздің елдеріміздегі адамзат табиғаты не нәрсеге қабілетті бола алатынын біршама қанағаттанарлық деңгейде түсінді, содан кейін біз Еуропа деп атайтын ел, әсіресе, менің отаным туралы көбірек білуді қалады.V тарау</seg>
<seg id="3746">Қожайынның бұйрығы бойынша автор оны Англиядағы жағдаймен таныстырады.</seg>
<seg id="3747">Еуропа мемлекеттерінің арасындағы соғыс себептері.</seg>
<seg id="3748">Автор ағылшын конституциясын мазмұндауға кіріседі.</seg>
<seg id="3749">Менің қожайынмен әңгімелерімнен берілген үзінділер біздің екі жыл бойы әңгімелесуіміздің ішіндегі ең маңызды дегендері ғана екенін оқырман түсінеді деп сенемін; мен гуингнмдар тілін жақсырақ үйренген сайын, қожайын менен көбірек нақты әңгімелерді талап ете түсті.</seg>
<seg id="3750">Мен оған Еуропа туралы жалпы жағдайды, сауда мен өнеркәсіп, ғылым мен өнер туралы айтып бердім; түрлі себептерден туындаған сұрақтарына берген жауаптарым жаңа әңгімелер үшін таусылмас қайнар көз бола түсті.</seg>
<seg id="3751">Бірақ мен қазір менің отаным туралы айтылғандардың ең маңызды дегендерін ғана баяндаймын, бұл әңгімелерімді белгілі бір тәртіпке келтірсем де, мен хронологиялық жүйелілік пен басқа да жағдайларға көңіл аудармаймын, тек ақиқат болуына назар аударамын.</seg>
<seg id="3752">Мен тек қана қожайынымның маған айтқан уәждері мен оның ауызынан шыққан сөз тіркестерін оқырманға тура жеткізе алмаймын ба деп алаңдаймын, себебі олар менің білімсіздігімнен әрі біздің жабайы тілімізге аударғаннан қатты өзгеруі мүмкін.</seg>
<seg id="3753">Сонымен, мәртебелімнің тілегін орындай отырып, мен оған Оранский ханзадасы жасаған ағылшын төңкерісі, осы ханзада бастап, оның орнын басқан, бүгінде тақта отырған патшайым жалғастырған, Франциямен арадағы ұзақ жылға созылған – ұлы христиан мемлекеттері тартылған әрі әлі күнге дейін жалғасып келе жатқан соғыс туралы әңгімелеп бердім.</seg>
<seg id="3754">Қожайын менен бір мемлекет пен екіншісінің арасында соғыс басталуына не себеп болады деп сұрады.</seg>
<seg id="3755">Мен олардың саны есепсіз көп екенін, алайда ең негізгі болып саналатын бірнешеуі туралы ғана айтатынымды ескерттім.</seg>
<seg id="3756">Кейде соғыстың басталуына жері не қол астындағы адамдары аз деп есептейтін монархтардың атаққұмарлығы мен жалған намысы, кейде қол астындағы адамдардың өздерінің дұрыс басқара алмағаны туралы шағымдарынан патшаның көңілін соғысқа аудару үшін министрлердің әдейі жасаған арандатуы себеп болады.</seg>
<seg id="3757">Пікірлердің әртүрлілігі де миллиондаған адамның өмірін қиюға себепкер болады: мәселен, дене нан болып табыла ма әлде нан дене болып табыла ма; кейбір жидектердің шырыны қан ба әлде шарап па, ысқыруды күнә деп есептеу қажет пе, әлде бұл жақсы қасиет пе, ағаш кесегін сүйген жөн бе, әлде оны отқа өртеу қажет пе, сырт киімнің түсі қандай болуы керек: қара, ақ, қызыл не сұр, киім қандай болуы керек: қысқа әлде ұзын, кең әлде тар, лас әлде таза, т.с.с.</seg>
<seg id="3758">Сондай-ақ пікірлер алшақтығынан, әсіресе, бұл пікірлер болмашы нәрсеге байланысты жағдайда біздің соғыстар ең қатал әрі ұзақ болатынын қостым.</seg>
<seg id="3759">Кейде екі мемлекет арасындағы соғыс екеуінің қайсысы үшіншісін тізе бүктіруі керек деген сұрақтан туындайды, бірақ екеуі де сол үшіншіге билік етуге ешқандай құқығы жоқ екендігімен санаспайды.</seg>
<seg id="3760">Кейде бір мемлекет көрші мемлекет өзіне бірінші болып шабуыл жасап қоя ма деген қорқыныштан шабуылдайды, кейде соғыс қарсылас тым күшті, ал кейде тым әлсіз болу себебінен де басталады.</seg>
<seg id="3761">Кейде бізде бар нәрсе қарсыласымызда жоқ, ал кейде бізде жоқ нәрсе онда бар болады, бұл жағдайда олар біздікін тартып алғанша немесе біз олардікін тартып алғанша соғысамыз.</seg>
<seg id="3762">Елдің іші аштықтан әлсіресе, оба жайлап қырылса немесе ішкі қақтығыстары көбейсе, мұндай елге шабуыл жасау кешірімді болып есептеледі.</seg>
<seg id="3763">Сондай-ақ одақтас елдің қандай да бір қаласы біз үшін өте қолайлы орналасса немесе оның жерінің бір бөлігі біздің иелігімізді толықтырса, онда оған шабуыл жасау да әділ болып саналады.</seg>
<seg id="3764">Егер қандай да бір өз әскерлерін тұрғындары кедей әрі надан басқа елге жұмсаса, онда бұл халықты жабайылықтан құтқарып, өркениет игілігіне бөлеу үшін, оның жарты бөлігін заңды жолмен қырып таста, қалған жартысын құлдыққа түсіре алады.</seg>
<seg id="3765">Сондай-ақ келесі бір патшаға ғана тән болып есептелетін әрі өте мәрт әрекет те кеңінен тараған: көршісінің жеріне басып кірген жаудан қорғауға көмекке шақырылған патша жауды қуып тастаған соң өзінің одақтасының жерін тартып алады, ал оны өлтіреді, түрмеге қамайды немесе қуып жібереді.</seg>
<seg id="3766">Қандас бауырлық немесе неке одақтары мемлекет арасындағы соғыстардың себебі бола алады, бұл туыстық барынша жақын болған сайын, соғыс өрті де жиірек тұтанады.</seg>
<seg id="3767">Осы себептерге сәйкес, солдат кәсібі бізде ең құрметті болып есептеледі, себебі солдат өзіне ешқандай жамандық жасамаған өзі секілді тірі жан иелерін барынша көбірек өлтіруге жалданған еху болып табылады.</seg>
<seg id="3768">Сондай-ақ Еуропада соғысты өзі жүргізе алмайтын, өз әскерлерін бай мемлекеттерге жалға беретін, әр солдат үшін күнделікті төлемақы алатын кедей патшалар да бар.</seg>
<seg id="3769">Сіздің маған соғыс туралы айтқандарыңыздың барлығы деді қожайыным, сіздер иесіміз дейтін сананың әрекетін жақсы дәлелдейді, бақытқа орай, табиғат сіздерді көп зиян әкеле алмайтындай етіп жаратыпты, сондықтан сіздердің әрекеттеріңіз қауіпті емес, ұят.</seg>
<seg id="3770">Расында да, сіздердің ауыздарыңыз беттің басқа бөліктерімен бір жазықтықта орналасқан, сол үшін де сіздер бір-бірлеріңізді тістей алмайсыздар, әрине, алдын ала келісіп алмасаңыздар.</seg>
<seg id="3771">Сондай-ақ алдыңғы және артқы аяқтарыңыздағы тырнақтарыңыз қысқа әрі нәзік, сол үшін де біздің әр еху сіздердің он шақтыңызды оңай жеңеді.</seg>
<seg id="3772">Сондықтан да сіз атаған соғыстарда өлгендердің санына келсек, кешіріп қойыңыз, сіз жоқты бар деп отырсыз.</seg>
<seg id="3773">Бұл сөздерді естіген мен басымды шайқап, жымидым.</seg>
<seg id="3774">Соғыс өнерінен мен де құралақан емес едім, сондықтан оған зеңбірек, кулеврина, мушкет, карабин, тапанша, оқ-дәрі, күкірт, қылыш, штык, шайқастар, қоршау, шабуыл, миналар мен контрминалар, бомбалау, теңіз шайқастары, мыңдаған теңізшілері бар кемелерді суға батыру, әр жақтан өлген он мыңдаған адамдар, өлім аузындағылардың ыңырсуы, жан-жаққа шашыраған дене мүшелері, түтін, айғай-шу, жанталас, ат тұяғына тапталу; қашу, қуу, жеңіс, иттер мен қасқырларға, жыртқыш құстарға жемтікке тасталған өліктер толы дала, талау, тонау, зорлау, өрт, кедейлену туралы тәптіштеп түсіндіріп бердім.</seg>
<seg id="3775">Қожайынымның алдында отандастарымның батылдығымен мақтанғым келген мен бір қаланы қоршау кезінде қарсыластың жүздеген сарбазын жарып жібергенін, бір теңіз шайқасында да сонша сарбаз жарылғанын, адам денелерінің бөлшектері көрермендердің айызын қандыра аспаннан жауғанын әңгімеледім.</seg>
<seg id="3776">Одан әрі де тәптіштей түсер едім, бірақ қожайыным үндемеуімді бұйырды.</seg>
<seg id="3777">Ехудың табиғатын білетіндер деді ол, бұл оңбаған жануардың күші мен қулығы оның қаскүнемдігімен бірдей болып шықса, мен айтқан әрекеттердің барлығына да баратынына еш күмәнсіз сенеді.</seg>
<seg id="3778">Бірақ менің әңгімем оның осы хайуандарға деген жиіркенішін арттыра түсті, ол ол ма, бұрын-соңды сезініп көрмеген мазасыздық санасын биледі.</seg>
<seg id="3779">Ол мұндай пасық сөздерді естуге бойы үйреніп кетсе, уақыт өте келе оларға жиіркеніші азайып кете ме деп қорықты.</seg>
<seg id="3780">Бірақ өздерін саналымыз деп атайтын тіршілік иелерінің осындай сұмдықтарды жасай алатынын білген ол бұзылған сана хайуанның ақымақтығынан әлдеқайда жаман деп қауіптенеді.</seg>
<seg id="3781">Сондықтан да ол біздің сана деп жүргеніміз ешқандай да сана емес, керісінше, ұсқынсыз денені толқынданған ағынның үлкейтіп қана қоймай, одан сайын сиқын бұзатыны секілді біздің табиғи жаман қасиеттеріміздің одан әрі сиықсызданып, өсе беруіне көмектесетін ерекше қабілет деп есептейді.</seg>
<seg id="3782">Осы кезде ол соғыс туралы әңгімеге әбден тойғанын мәлімдеді.</seg>
<seg id="3783">Енді оны басқа сұрақтар мазалай бастады.</seg>
<seg id="3784">Бұдан бұрын мен оған экипажымның біразы өз елінен заңдардың кесірінен кедейленген соң кетуге мәжбүр болды деген едім; бұл сөздің мағынасын түсіндіріп берсем де, ол әркімнің мүддесін қорғауға арналған заңның қалайша адамдарды кедейленуге әкелетінін мүлдем түсінбей-ақ қойды.</seg>
<seg id="3785">Сол үшін ол менің өз отанымда қазіргі уақытта заң және оны ұстанушылардың іс жүзінде қандай екенін айтып беруімді сұрады: оның пікірінше, табиғат пен сана саналы тіршілік иелерінің жетекшілері бола алады, егер біз өзімізді саналымыз деп есептесек, осы екеуі біздің не істеу керектігімізді және неден аулақ болуымызды өздері-ақ үйретеді.</seg>
<seg id="3786">Мен мәртебеліме заң өнерімен таныстығым шамалы екенін, себебі менің заңға қатысым өзіме жасалған біраз әділетсіздік бойынша стряпчийлердің көмегіне еш пайдасыз жүгінгеніммен аяқталатынын айттым, бірақ оның қызығушылығын барынша қанағаттандыруға тырысатыныма сендірдім.</seg>
<seg id="3787">Бізде жастайынан бұлдыр сөздердің көмегімен, өздеріне төленген ақшаның көлеміне байланысты ақты – қара, қараны – ақ деп дәлелдей білу өнеріне үйрететін адамдар тобы бар екенін әңгімеледім.</seg>
<seg id="3788">Мәселен, егер көршіме менің сиырым ұнап қалды делік.</seg>
<seg id="3789">Ол менен сиырымды тартып алуға құқылы екендігін дәлелдеп шығатын стряпчийді жалдайды.</seg>
<seg id="3790">Ал мен өз тарапымнан құқығымды қорғау үшін басқа стряпчийді жалдауым керек, себебі заң бойынша, адам өзін-өзі сотта қорғай алмайды.</seg>
<seg id="3791">Екіншіден, сот тарапынан ескерту есту, ал әріптестерінің тарапынан кәсіби қасиеттеріне нұқсан келтіргені үшін жақтырмауға ұшырау қаупі бар стряпчийім аяғын барынша абайлап басуы тиіс.</seg>
<seg id="3792">Осылайша, менің өз сиырымды сақтап қалудың тек екі жолы бар.</seg>
<seg id="3793">Не мен қарсылас жақтың стряпчийін екі есе ақша төлеп сатып алуым керек, бұл жағдайда ол сотқа әділет өздері жағында екенін ымдап, өз клиентін сатып жібереді.</seg>
<seg id="3794">Не менің қорғаушым менің уәждерімді әділетсіз ретінде көрсетеді де, сиыр менің қарсыласымдікі болуы мүмкін деген болжам айтады, егер ол осының бәрін шеберлікпен іске асырса, соттың маған деген көзқарасы оң болатынына сене беруіме болады.</seg>
<seg id="3795">Сот қызметшісі деп бізде мүліктік дау-шарларды шешетін, сондай-ақ қылмыстық істерді қарайтын тұлғаларды атайтынын мәртебелім білуі тиіс, олар көбінесе әбден қартайған және жалқауланған стряпчийлер қатарынан сайланады.</seg>
<seg id="3796">Бұл сот сословиесінде бұрын бір істелген нәрсе заңды түрде тағы да істелуі мүмкін деген ереже бар, сондықтан соттар әділеттілік пен адамдық сананы жоққа шығаратын бұрынғы сот шешімдерін асқан ыждаһаттылықпен сақтап қояды.</seg>
<seg id="3797">Бұл шешімдерді олар прецедент деп атайды; ең әділетсіз шешімдерін ақтап алып шығу үшін соттар осы прецеденттерді басшылыққа алып, оларға үнемі сілтеме жасайды.</seg>
<seg id="3798">Қандай да бір дауды шешу барысында олар істің мән- жайын түсініп алудан қашқақтайды, есесіне іске еш қатысы жоқ жайттарды айтып, айғайлап, қызбаланып, әбден сілесі қатқанша дауласады.</seg>
<seg id="3799">Мысалы, жоғарыда айтылған істе олар менің көршімнің сиырыма қандай құқығы барын, бұл құқығын қандай айғақтармен дәлелдей алатынан сұрап басын қатырып жатпайды, ал сиырдың түсі қызыл ма әлде қара ма, мүйізі ұзын ба әлде қысқа ма, ол жайылған алқап дөңгелек пе әлде төртбұрышты ма, ол қандай аурулармен ауырды, сол сияқты басқа да толып жатқан сұрақтарға жауап іздеуден жалықпайды, осыдан кейін олар прецеденттерді ақтарып, ұқсас істі іздейді, істі қарауда күннен-күнге ауыстырып, он, жиырма немесе отыз жылдан кейін ғана қандай да бір шешім қабылдайды.</seg>
<seg id="3800">Иә, бұл соттар сословиесінің қарапайым адамдарға түсініксіз, өздері ғана білетін ерекше жаргоны, өзгеше тілі болатынын да ұмытпау керек.</seg>
<seg id="3801">Мемлекеттік қылмыстар жасады деп айыпталған адамды соттауда соттар ерекше жылдамдық танытады, оның әдісі де мақтауға тұрарлық: сот алдымен билік басындағылардың пікірін біліп алады, бұдан кейін еш қиындықсыз-ақ айыпталушыны дарға асуға бұйырады немесе ақтап алады; бұл жерде де ол заңға қатаң бағынады.</seg>
<seg id="3802">Осы жерде қожайыным менің сөзімді бөліп, осыншама қабілеттері бар соттардың өзінен басқа жандарды даналық пен жақсы қасиеттерге баулуға үйретілмегені жаман екен деп өкініш білдірді.</seg>
<seg id="3803">Бұған жауап берген мен мәртебелімді соттардың өз мамандығына қатыссыз кез келген жағдайда ең надан әрі ақымақ екенін айттым, олар тіпті ең қарапайым деген әңгіменің өзін жалғастырып, іліп әкете алмайды, олар кез келген білім мен ғылымның жауы, сондай-ақ олар өз мамандығында дұрысты бұрыс деп қалай бұрмаласа, басқа тақырыптар бойынша да адамның санасын мүлдем бұрмалап жіберуге қабілетті.VІ тарау</seg>
<seg id="3804">Англияны сипаттауды жалғастыру.</seg>
<seg id="3805">Еуропа сарайларындағы бірінші немесе бас министрдің сипаттамасы.</seg>
<seg id="3806">Бұл заңгерлердің не үшін мазасызданып, абыржып, өздерін қинап, тек жақындарына зиян шектіру үшін ғана әділетсіздікпен одақ құратынын менің қожайыным түсінбей-ақ қойды, сонымен бірге олардың бұл істі жалдық ақша үшін істейді дегенімді де түсінбеді.</seg>
<seg id="3807">Бұған жауап ретінде мен оған ақшаны, оның жасалатын материалын, құнды металдардың бағасын үлкен қиындықпен сипаттап беруге мәжбүр болдым, еху осы құнды заттың үлкен көлемдегі қорын жинап алған кезде ол өзіне қажетті нәрсенің бәрін: әдемі киім, тамаша үйлер, ауқымды жерлер, ең қымбат тағамдар мен сусындарды сатып ала алады дедім, оған тіпті ең әдемі ұрғашыларды таңдау жолы да ашық.</seg>
<seg id="3808">Бұл жақсылықтың бәріне тек ақша арқылы ғана қол жеткізетін болғандықтан, төгіп-шашпалыққа немесе сараңдыққа жақындығына қарай біздің ехуларға ақшасы шығындарға немесе жинауға жетпейтін болып көрінеді де тұрады.</seg>
<seg id="3809">Осы мәселеге және оған байланысты жекелеген мәселелерге де толығырақ тоқталдым, бірақ мәртебелім менің ойымды нашар ұғып отырды, оның ойынша, әрбір жануардың жер бетіндегі өнімнің белгілі бір бөлігін иеленуге құқығы бар, бұл, әсіресе, биліктегі жануарларға қатысты.</seg>
<seg id="3810">Сондықтан да ол қымбат тағам дегеннің не екенін және көпшіліктің не үшін ашығатынын білгісі келді.</seg>
<seg id="3811">Сол кезде мен есіме түсіре алған ең таңдаулы деген тағамдарды атап бердім, оларды дайындаудың түрлі әдістерін айттым, бұл тағамдарға қосатын дәмдеуіштер, сусындар мен толып жатқан басқа да қосалқы тағамдық шөптерді әкелу үшін әлемнің түкпір-түкпіріне кеме жіберуге тура келетінін де айтып өттім.</seg>
<seg id="3812">Біздің ехулардың қандай да бір ақсүйек ұрғашысының таңғы асына қажетті тағамды немесе оны салып беретін ыдысын табу үшін кейде әлемді үш рет айналып, шарлап шығуға тура келеді дедім.</seg>
<seg id="3813">Өз тұрғындарына тамақ тауып бере алмайтын кедей ел екенсіздер! – деді сұхбаттасым.</seg>
<seg id="3814">Бірақ оны аса қайран қалдырғаны мен сипаттаған кең-байтақ аймақтардың ауыз суға зәрулігі мен тұрғындардың суды теңіздің ар жағындағы елдерден алуға мәжбүрлігі еді.</seg>
<seg id="3815">Мен оған Англияның (аса қымбатты отаным менің), ең қарапайым есептеудің өзінде, түрлі тағамдық өнімдерді тұрғындары тұтына алатын мөлшерден үш есе көп өндіретінін, ал суға келетін болсақ, кейбір дақылдардың дәнінен және кейбір өсімдіктердің жемістерінен шырынын сығып алып, тамаша сусындар жасайтынымызды, өмірге қажетті барлық нәрсенің осындай пропорцияда өндірілетінін айттым.</seg>
<seg id="3816">Бірақ еркектердің ләззатқұмарлығы мен тойымсыздығы, ұрғашыларымыздың қанағатсыздығы кесірінен өзімізге қажет заттардың көп бөлігін өзге елдерге жібереміз де, олардан біздің сырқаттарымызға, жаман әдеттерімізге, еркелікте- рімізге, көрсеқызарлықтарымызға қажетті қорек болар заттар әкелеміз.</seg>
<seg id="3817">Сондықтан да менің отандастарымның орасан көп бөлігі күнделікті ас-суын қайыршылық, тонау, қарақшылық, ұрлық, алаяқтық, жеңгетайлық, уәдеден таю, жағымпаздық, ойын, өтірік, малайлық, мақтаншақтық, сайлауда дауыс санын саудалау, қағаз шимайлау, жұлдыз санау, улау, азғындық, екіжүзділік, жала жабу, еркін ойлау және сол сияқты басқа да іс-әрекет арқылы табады; гуигнгнмға осы сөздердің әрқайсысын түсіндіріп беру үшін қаншама терім төгілгенін оқырман өзі елестетер деп ойлаймын.</seg>
<seg id="3818">Мен оған өзге елдерден әкелінетін шараптың тек су немесе сусынға қажеттілікті өтеу үшін ғана қажет емес екенін, бұл сусынның бізді көңілдендіріп, естен айырып, көңілсіз ойларды ысырып, миымызды қиял-ғажайып бейнелерге толтыратынын, қорқынышты жойып, сананың іс-әрекетін уақытша тоқтатып тастайтынын, өз денеміздің қимылдарын басқара алу қабілетінен айырып, соңында терең ұйқыға батыратынын түсіндірдім, рас, мұндай ұйқыдан кейін біз үнемі ауырып, ренжіп оянамыз, бұл ылғалды пайдалану бізді түрлі ауруларға шалдықтырып, өмірімізді бақытсыз етеді әрі қысқартады.</seg>
<seg id="3819">Бұдан бөлек, тұрғындардың көпшілігі өмірлік қажеттіліктерін байларды және бір-бірін бірінші кезекте тұтынатын немесе әсемдік белгісі болып есептелетін заттармен қамтамасыз ету арқылы өтейді.</seg>
<seg id="3820">Мәселен, мен үйімде отырып, өзімнің деңгейімде киінсем, жүздеген қолөнерші шебердің еңбегі менің үстімде болады, үйімді салу мен жабдықтау үшін одан да жұмысшының күшін талап етеді, ал әйелімді киіндіру үшін бұл санды тағы беске көбейту керек.</seg>
<seg id="3821">Мен оған өз өміріне қажет заттарды сырқаттарға күтім жасау арқылы табатын тағы бір адамдар тобы туралы айтпақ болғанмын, себебі бұдан бұрын мәртебеліме кемемдегі теңізшілердің түрлі сырқаттардан көз жұмғанын бірнеше рет айтқан едім, бірақ оған өз ойымды толық түсіндіріп беру үшін бірталай уақыт жұмсауыма тура келді.</seg>
<seg id="3822">Қожайыным үшін әр гуигнгнмның өлерден біраз күн бұрын әлсіреп, денесі ауыр тартатыны немесе әлдеқалай жарақаттанып қалуы түсінікті жайт еді.</seg>
<seg id="3823">Мен оған тамағымызға мың сандаған заттарды қолданатынымызды, олардың біздің организмімізге көбінесе кері әсер ететінін, аш болмасақ та тамақ жеп, шөлдемесек те, сусын ішетінімізді, түні бойы ішімдік ішіп, ешнәрсе жемейтінімізді, мұның бізді жалқаулыққа тартып, ішкі құрылысымызды ауруға шалдықтыратынын, асқазанымызды ауыртып, ас қорыту жұмысына кедергі келтіретінін, жезөкшелікпен айналысатын еху ұрғашылардың сүйекті шірітетін ерекше сырқатқа шалдығатынын, өз құшағына түскен әр адамға осы ауруын жұқтыратынын, бұл ауру, басқалары сияқты, әкеден балаға тұқым қуалап берілетінін, сондықтан да көпшілігіміз туа сала түрлі аурулардың тасушысы болатынын, адам денесі шалдығатын барлық ауруларды тізіп шығу үшін өте көп уақыт қажет екенін, себебі оның әр мүшесін, әр буынын залалдайтын ауру саны бес әлде алты жүзден де асып кететінін, қысқасын айтқанда, біздің денеміздің ішкі және сыртқы әр бөлігі өзіне тән көптеген ауруға шалдығуы мүмкін екенін айттым.</seg>
<seg id="3824">Бұл жамандықпен күресу үшін бізде ауруларды емдеу немесе басын қатыру өнеріне арнайы үйретілген адамдардың ерекше тобы бар.</seg>
<seg id="3825">Осы өнерден менің де біраз хабарым бар болғандықтан, мен қожайынымды кісі емдейтін адамдардың құпияларымен, олардың әрекеттерінің әдістерімен таныстыруға дайындығымды білдірдім.</seg>
<seg id="3826">Бұл ғылымның басты ережесінің айтуынша, барлық аурулар шамадан тыс толып кетуден басталады, сол үшін дейді олар, алдымен денені шамадан тыс толған нәрседен тазалап, арылту керек.</seg>
<seg id="3827">Бұған қол жеткізу үшін олар түрлі шөптерді, минералдарды, қарамай мен майларды, айқұлақтарды, тұздар мен сөлдерді, балдырлар мен нәжістерді, ағаш қабығын, жыландар мен бақа-шаяндарды, өрмекшілерді, өлгендердің, құстар мен жануарлардың, балықтардың еттері мен сүйектерін алып, олардан адамның ойына да келмейтін, иісі мен дәмі сондай жиіркенішті микстуралар дайындайды, оны ішкен адамның бірден жүрегі айнып, асқазаны барлық ішкен-жегенін кері шығарады, бұл микстура құстырғы деп аталады.</seg>
<seg id="3828">Расында да (дейді медиктер), табиғат адамға жоғарғы саңылауды қатты не сұйық заттарды ішке енгізу, ал төменгі саңылауды шығару үшін жаратса, ауру барысында табиғат өз бағытынан жаңылып қалады, оны орнына келтіру үшін науқастың денесімен бәрін керісінше істеп, екі саңылаудың орнын ауыстыру керек, яғни қатты және сұйық заттарды артқы саңылаудан енгізіп, ауыз арқылы шығару қажет.</seg>
<seg id="3829">Бірақ нақты аурулардан бөлек, біз ойдан шығарылған науқастарға да шалдығамыз, оларға қарсы дәрігерлер ойдан шығарылған емдерді қолданады, олардың атаулары мен арнайы дәрілері де бар, бұл науқастарға көбінесе ехулардың ұрғашылары шалдығады.</seg>
<seg id="3830">Бұл топ, әсіресе болжам өнерінде ерекшеленеді, бұл жағдайда олар ешқашан қателеспейді десе де болады, расында да, нақты ауру кезінде оның қатерлілігіне қарай, дәрігерлер көбінесе өлімге әкеледі деп болжам айтады, себебі өлім олардың қолындағы нәрсе, ал адамның жазылуына олар кепілдік бере алмайды, ал науқастың халі шешім шығарылғаннан кейін кенеттен жақсарып кеткен жағдайда, олар жалған айтушылар болғысы келмей, дәріні уақытында бергенін мақтаныш тұтып, өздерінің даналығын әспеттей бастайды.</seg>
<seg id="3831">Олар – бір-бірінен жалыққан әйелдер мен күйеулерге, үлкен ұлдардың, министрлерге, тіпті жиірек патшаларға да өте пайдалы адамдар.</seg>
<seg id="3832">Мен қожайыныммен бұрын да жалпы үкімет табиғаты туралы, әсіресе, бүкіл әлемнің заңды таңданысы мен қызғанышын тудыратын біздің керемет конституциямыз туралы әңгімелескен болатынмын.</seg>
<seg id="3833">Бірақ мен бірде мемлекеттік министр туралы айтып қалғанымда, біраз уақыт соң қожайыным бұл сөзбен ехулардың қай түрін атайтынымды сұрады.</seg>
<seg id="3834">Мен оған, тұлғасын сипаттап бергім келіп отырған, бірінші немесе бас мемлекеттік министр қуаныш пен қайғы, махаббат пен жеккөрушілік, жаны ашу мен ашулану дегеннің не екенін білмейтін, тек байлық, билік пен атаққа ғана құмартатын, сөздерді өзінің нақты ойынан білдіруден басқа кез келген түрлі мақсаттарына жұмсай білетін, шындықты айта қалған күннің өзінде, оны басқалар өтірік деп қабылдайтындай етіп айтатын, ал өтірік айтқанда, оны өзгелер шындық деп қабылдайтындай ететін, біреуді сыртынан жамандай қалса, онда, демек, сол кісі жоғары өрлеу жолында болатын, ал егер ол сізді басқалардың көзінше немесе тікелей өзіңізге келіп мақтаса, демек, құрығаным деп ойлай беруіңізге болатын күрделі жан екенін айттым.</seg>
<seg id="3835">Ең жаман белгі, сізге уәде беріліп, ант-су ішілгені, мұндай жағдайда есі бар адам үмітін үзіп, барынша тездетіп көзін құртқаны абзал.</seg>
<seg id="3836">Бас министрдің шеніне жетудің үш амалы бар.</seg>
<seg id="3837">Бірінші амал – әйеліңді, қызыңды немесе апа-сіңліңді дұрыс пайдалана білу, екіншісі – өзіңнен бұрынғы министрді сатып жіберу немесе оған ор қазу, үшінші – қоғамдық жиындарда сарайдың мүлдем азғындап біткенін аяусыз сынға алу.</seg>
<seg id="3838">Көбінесе дана патшалар үшінші амалды қолданатындарға оң көзбен қарайды, себебі мұндай адам көбінесе қожайынының барлық ақымақтықтары мен талаптарын жанын сала орындайды.</seg>
<seg id="3839">Билікке қолы жете салысымен енді барлық қызметтер өз қолына жинақталған министр сенаторлардың көпшілігін немесе үлкен кеңестің мүшелерінің басым бөлігін пара беру арқылы өзіне қаратады, ал нәтижесінде, өзін амнистия деп аталатын арнайы акт көмегімен қорғап алып (мен мәртебеліме бұл құжаттың негізгі мазмұнын түсіндіріп бердім), ол халықтан тонаған байлығын бауырына басып, қоғамдық қызметтен алыстайды.</seg>
<seg id="3840">Бірінші министрдің сарайы оның өзіне ұқсас адамдарды тәрбиелейтін питомник ретінде қызмет істейді: паждар, малайлар, швейцарлар өз қожайынына еліктеп, өз саласында дәл сондай министрлерге айналады, оның өнерінің үш ең басты құрамдас бөлігі: бетпақтық, өтірік пен пара беруді тамаша үйренеді.</seg>
<seg id="3841">Осының арқасында кейіннен олардың әрқайсысында жоғары топтың адамдарынан құралған өз сарайы ұйымдасады.</seg>
<seg id="3842">Бірінші министр әдетте қандай да кәрі қақпасқа немесе сүйікті малайына бағынады: олар арқылы министрдің рақымы айналасына тарайды, түптің түбінде мемлекеттің басшысы деп соларды айтуға болар еді.</seg>
<seg id="3843">Бірде менің еліміздегі ақсүйектер туралы айтқан сөздерімді естіген қожайыным маған мүлдем лайық емес баға берді.</seg>
<seg id="3844">Гуигнгнмдардың арасында ақ, торы, қоңыр түсті аттардың сұр, қарагер, қара аттармен салыстырғанда нашар дамығанына, олардың табиғи қабілеттері аз болатынына, жетілдіруге көне қоймайтынына, сол үшін де өмір бойы қызметші деңгейінде қалатынын, одан асқан өмірді армандай да алмайтынын, себебі оның кез келген талабының ақылға қонымсыз, сұмдық ретінде қабылданатынына назарымды аударды.</seg>
<seg id="3845">Мен мәртебеліме өзім туралы қалыптастырған жақсы пікірі үшін алғысымды айттым, бірақ менің шыққан тегім соншалықты биік емес екендігін айтып бақтым, себебі менің әке-шешем қарапайым ғана адал жандар еді, олардың маған біршама жақсырақ білім беруге ғана күштері жетті, біздегі ақсүйектер оның көңілінде жасап алған ақсүйектерден мүлдем өзгеше, олардың жас өкілдері бала кезінен уақытын босқа өлтіріп, байлыққа шомылып тәрбиеленеді, жастары белгілі бір шамаға жете салысымен бар уақытын бұзылған әйелдердің қасында өткізеді, олардан түрлі аурулар жұқтырады, осылайша байлығын түгел шашып біткен соң түрі де, денсаулығы да жоқ төмен текті әйелдерге үйленеді, оларды өздері жек көріп, менсінбейді; мұндай некелердің салдарынан өмірге шірінше, рахит ауруына шалдыққан, ұсқынсыз балалар дүниеге келеді, сол үшін атақты тектер үш ұрпақтан ары жалғаспайды; әрине, әйелдері көршілері немесе қызметшілері арасынан текті жақсартып, жалғастыру үшін дені сау әке тауып алмаса; негізі әлсіз, аурушаң дене, жүдеулік пен беттің сұр түсі нағыз текті тұқымның белгісі болып саналады, ал сау әрі мықты дене көбінесе ұят нәрсе болып есептеледі; мұндай сау адамды көргенде барлығы бірден оның әкесі атшы немесе делбеші шығар деген шешімге келеді.</seg>
<seg id="3846">Дене кемістіктері ақыл мен адамгершілік қабілеттердің жетіспеушіліктерімен толық сәйкес келеді, сондықтан бұл адамдар сары уайым, топастық, надандық, өзімбілемдік, сезімталдық пен өркөкіректіктің жиынтығы ретінде көрінеді.</seg>
<seg id="3847">Мінеки, осылайша теңдессіз таптың келісімінсіз бірде- бір заң қабылдана, күшін жоя немесе ауыстырыла алмайды; осы адамдар ешқандай даусыз біздің мүліктік қарым- қатынасымызды шешеді.Автордың туған еліне деген ұлы махаббаты.</seg>
<seg id="3848">Автордың параллельдер мен салыстырулар арқылы сипаттаған ағылшын конституциясы мен ағылшын билігіне қатысты қожайынның ескертулері.</seg>
<seg id="3849">Қожайынның адамзат жаратылысы жайлы ойлары.</seg>
<seg id="3850">Менің өз ұлысымызды онсыз да өз жағының ехуларына ұқсатып, біз туралы жаман пікірдегі жан иелерінің алдында соншалықты ашық сипаттауым қалай деп оқырман таңғалатын шығар.</seg>
<seg id="3851">Бірақ мен осы бір тамаша төртаяқтылардың көптеген жақсы қасиеттерін адамзаттың кемшіліктерімен салыстыру барысында менің көзім ашылып, дүниетанымым кеңейгенін мойындауым керек, адамдардың іс-әрекеті мен құмарлық- тары мен үшін енді мүлдем басқадай түрде көрінді; мен өз тайпамның намысын қорғамай-ақ қояйын деген шешімге келдім; шынын айтқанда, менің қожайыным секілді аңғарымпаз зердесі бар жан иесінен бәрібір ешнәрсені жасырып қалу мүмкін емес еді, ол бұрын өзім байқамаған, адамдар арасында болымсыз кемшілік болып қана есептелетін мыңдаған жарамсыз қылықтарымды тауып беріп отыратын.</seg>
<seg id="3852">Сонымен бірге оны өзіме үлгі тұта отырып, мен өз бойымда өтірік пен көлгірсудің қандай түріне болмасын терең жеккөрушілік сезімін тәрбиеледім, ақиқат мен үшін өте ыстық болып кетті, мен шындық үшін барымды құрбандық етуге даяр болдым.</seg>
<seg id="3853">Бірақ оқырманмен әңгімемде барынша ашық болғаным абзал.</seg>
<seg id="3854">Бұл елде тұрғаныма бір жылдан аса уақыт өтпесе де, оның тұрғындарына деген махаббатым мен құрметім барынша бекіп, мен ешқашан да адамдарға оралмауға, өмірімнің қалған күндерін осы таңғажайып гуигнгнмдардың арасында, жақсы қасиеттердің барлығына көз тойдырып, оларды өз бойымда қалыптастыруға жаттығумен өткізуге шешім қабылдаған едім; бұл елде менің алдымда ешқандай да жаман үлгі мен түрлі кемшіліктерге тартатын жайттар кездескен жоқ.</seg>
<seg id="3855">Бірақ менің мәңгілік жауыма айналған тағдырым бұл бақытты мен үшін тым көп деп санаса керек.</seg>
<seg id="3856">Бірақ қазір рақаттана ойлап қарасам, менің отандастарым туралы әңгімелерімде олардың кемшіліктерін, сондай зерделі сананың алдында қаншалықты мүмкін болса, соншалықты жұмсартыппын, әрбір жайтты айтқанда, оны барынша жақсы жағынан көрсетуге тырысыппын.</seg>
<seg id="3857">Өзінің туған жеріне келгенде әлсіздік танытпайтын, ол жайлы айтқанда сезімге бой алдырмайтын тірі жан иесі болмаса керек.</seg>
<seg id="3858">Мен қожайынымның үйінде қызметте тұрған кезімде онымен арада болған әңгімелерімнің ең маңызды дегендерін ғана келтіріп отырмын, тіпті сөздерім тым ұзақ болып кетпеуі үшін осы жерде айтылғандардан әлдеқайда көп жайттарды айтпай қалдырып кеттім десем де болады.</seg>
<seg id="3859">Қожайынның барлық сұрақтарына жауап беріп, оның қызығушылығы толық қанағаттанды-ау деген кезде ол бір күні таңертең ертемен мені өзіне жақындап отыруымды сұрады (мұндай құрметке мен бұрын-соңды ие болмаған едім), менің өзім туралы, отаным туралы айтқандарымды терең ой елегінен өткізе келе, біз әлдеқандай кездейсоқтықтың нәтижесінде титімдей ғана санаға ие болған, бірақ сол сананы туа біткен кемшіліктерімізді одан сайын ушықтыра түсуге, сондай-ақ табиғат бермеген жаңа кемшіліктер тауып алуға жұмсайтын ерекше бір жануарлар түрі деген қорытындыға келгенін айтты.</seg>
<seg id="3860">Өзімізге табиғат берген дарындарды тұншықтырып, біз, әсіресе, нәпсілік қажеттіліктерімізді көбейтуге шеберміз, шамамен өз өмірімізді тұтастай осы нәпсілік құмарлықтарымызды өзіміз ойлап тапқан түрлі амалайлалар арқылы қанағаттандыруға жұмсайтын сияқтымыз.</seg>
<seg id="3861">Ал маған келетін болсақ, менде орташа ехудың ептілігі де, күші де жоқ; артқы аяқтарыммен әрең жүремін; өзімнің тырнақтарымды қорғаныш түгілі түкке де пайдасыз етіп тастағанмын; иегімдегі күн мен желден қорғар түктерді де жойып жібергенмін.</seg>
<seg id="3862">Ол аздай, осындағы еху бауырларым (ол әлгі жануарларды үнемі осылай атайтын) сияқты тез жүгіре де, ағашқа өрмелей де алмаймын.</seg>
<seg id="3863">Бізде үкімет пен заңдардың барлығы, шамасы, санамыздың, демек, жақсы қасиеттердің дұрыс жетілмегендігімен байланысты, себебі саналы адамды басқару үшін сананың өзі жеткілікті, осылайша, біз, менің әңгімем бойынша, саналы деп аталуға лайықты да емеспіз, бірақ ол менің отандастарым жайында барынша жақсы пікір қалыптастыруға тырысып, көбінесе жоқты бар етіп айтатынымды да анық байқапты.</seg>
<seg id="3864">Менің денемнің ехулардың денесінен сәл ғана айырмашылығы болмаса, басқа жағынан толық ұқсастығын байқағанда, ол бұл пікірін бекіте түсіпті; әрине, ол байқаған айырмашылықтар бойынша мен ехулардан ұтылады екенмін: менің күшім, ептілігім мен жылдамдығым аз, тырнақтарым қысқа, жасанды ерекшеліктер де бар, бірақ менің әңгімелеуім бойынша біздің өмір сүру қалпымыз, мінез-құлқымыз, іс- әрекетіміз ехулармен ақыл жағынан ұқсас екенімізді көрсетеді.</seg>
<seg id="3865">Ехулар дейді ол, бір-бірін өзге жануарлармен салыстырғанда әлдеқайда күшті жек көреді, олар бұл жеккөрініш сезімін өз тегінің басқа өкілдерінен көретін, алайда өз бойынан байқамайтын ұсқынсыздықпен түсіндіреді.</seg>
<seg id="3866">Сондықтан ол біздің денемізді жауып, өзгелерден дене кемшіліктерін жасыруымызды ақылсыздық деп есептемейді, жалаңаш жүрген жағдайымызда біз басқалар үшін жеккөрінішті болар едік.</seg>
<seg id="3867">Қазір ол бастапқы кезде қателік жібергенін байқапты, бұл жердегі ехулардың бір-бірімен ұрыс-керісіне сылтау болатын жайттар дәл біздің елдегі жайттарға ұқсас екен.</seg>
<seg id="3868">Расында да (деді ол), бес ехуға елуіне жететіндей жем берсең, олар тып- тыныш қана тамақ ішуге кірісудің орнына бір-бірімен төбелесіп, әрқайсысы өзіне барлығын алып алуға тырысады.</seg>
<seg id="3869">Сол үшін де ехуларды үйден тыс жерде тамақтандырғанда қасына қызметшіні күзетке қойып, ал үйде оларды бір-бірінен аулағырақ байлап ұстау қажет.</seg>
<seg id="3870">Егер сиыр қартайып немесе ауырып арам өліп, гуигнгнмдар өз ехуларына беру үшін алып кетуге үлгермей жатса, ол жерге топ-тобымен маңайдағы ехулар жүгіріп жетіп келеді де, өлімтікке жабылады, мен айтып өткендей шайқастар басталады; олар бір-бірін тырналап, қарсыластарына терең жарақататтар салады, бұл оқиғалар өлімге сирек әкеледі, себебі оларда біздікі сияқты өлтіретін қарулар жоқ.</seg>
<seg id="3871">Кейде көршілес орналасқан еху мекендері арасындағы бұл шайқастар еш себепсіз басталады, бір мекендегі ехулар көршілеріне кездейсоқ, олар дайындалып үлгермей шабуыл жасауға тырысады.</seg>
<seg id="3872">Ал жеңіліске ұшырап қалса, үйіне қайтып келген соң, өз арасында, менің азаматтық соғыс деп атағанымдай, соғыс бастайды.</seg>
<seg id="3873">Бұл елдің кейбір бөліктерінде әлдебір жылтырақ тастар кездеседі, ехулар сол тастарға ерекше құмар келеді, бұл тастар жерге терең қадалған болса, олар тырнақтарымен жерді таңның атысынан күннің батысына дейін қазып, тасты әйтеуір алып шығады, бұдан кейін олжасын алып кетіп, өз тұрақтарына апарып, жерге көміп тастайды; мұның бәрін олар жолдастары көріп қоймауы үшін ерекше сақтықпен, жан-жағына алақтай қарап жүзеге асырады.</seg>
<seg id="3874">Менің қожайыным бұл табиғатқа жат құмарлықтың себебін еш түсіне алмады; ехуларға бұл тастардың не үшін қажет екенін білу қиын болды, ал қазір ол осы құмарлық менің жалпы адамзат тегіне тән деп сипаттап отырған сараңдықтан туындайтын болар деп қорытты.</seg>
<seg id="3875">Бірде, тәжірибе жасап көрмек болып, ол осы тастардың үйіндісін бір еху жасырып қойған жерінен басқа жерге ауыстырып қойған еді; қазынасының жоғалып кеткенін байқаған сараң хайуан қатты әрі жанашырлық дауыспен ұли бастады, оның қасына ехулардың тұтас үйірі жиналып, қосыла ұли бастады, тоналған еху оларға тарпа бас салып, тырнап, тістелеп, содан кейін күйзеліске түсті, тамақ ішпей, ұйықтамай, жұмыс істемей де қойды; қожайын қызметшісіне тастарды ақырындап бұрынғы орнына қоюды бұйырды; қазынасын тауып алған еху бірден есін жиып, көңілдене қалды, бірақ қазынасын біршама жасырын деген жерге қайта көмді, осыдан кейін жұмысына ынталы, тіл алғыш жануарға айналды.</seg>
<seg id="3876">Қожайынның айтуынша, негізі менің өзім де осындай жайды көрген едім, ехулар арасындағы ең қанды шайқастар көбінесе жылтырақ тастары бар алаңдарда өтеді, себебі бұл алаңдарға көршілес ехулар жиі басқыншылық жасап отырады.</seg>
<seg id="3877">Екі еху далада осындай жылтырақ тас тауып алса дейді қожайын, олардың арасында міндетті түрде төбелес басталады, ал қорытындысында тасты төбелесті пайдаланып, үшіншісі ала қашып, иемденеді.</seg>
<seg id="3878">Қожайыным бұдан біздің дау-шарларымызға әлдебір ұқсастықты байқағанын айтты, мен бұған ешқандай уәж айтып жатпадым, себебі ол айтқан даудың шешілуі біздің сот шешімдеріне қарағанда әлдеқайда әділетті еді.</seg>
<seg id="3879">Расында да, бұл жағдайда дауласушылар бір- бірінен тартып алғысы келген тасты ғана жоғалтады, ал біздің ар-ұжданды соттар екі тарапты әбден қайыршылыққа жеткізбейінше істі тоқтатпайды.</seg>
<seg id="3880">Өз сөзін ары қарай жалғастырған қожайынымның айтуынша, ехулардың бойындағы ең жиіркенішті қасиет олардың ашқарақтығы, олар аяқ астында не кездессе де: шөп, тамыр, жидектер, сасыған ет пе, тіпті осылардың бәрі қосыла ма, бәрібір, жей береді; және олардың тағы бір ерекшелігі, олар үйде дайындалған дәмді тағамның орнына ұрланған не біреуден тартып алынған тамақты ерекше жақсы көреді.</seg>
<seg id="3881">Олжасы үлкен болса, оны қарны әбден толғанша жей береді, бұдан кейін табиғи инстинктісі бойынша, асқазанын түгелдей тазалайтын әлдебір тамырларды жейді.</seg>
<seg id="3882">Бұл жақта сирек кездесетін, табылуы өте қиын тағы бір нәрлі тамыр бар, еху ол тамырды ерінбей-жалықпай іздеуге бар; таба қалған жағдайда ерекше құмарлықпен ләззат ала отырып сорады; бізге шарап қандай әсер етсе, бұл тамыр ехуларға сондай әсер етеді.</seg>
<seg id="3883">Оның әсерінен ехулар біресе сүйіседі, біресе төбелеседі, жылайды, бет-аузын тыржитады, әлденәрселерді былдырлап сөйлейді, тәлтіректеп жүреді, сүрінеді, балшыққа құлап, сол жерде ұйықтап қалады.</seg>
<seg id="3884">Мен бұл елде тек ехулардың ғана ауруларға шалдыққыш жануар екенін байқадым, әрине, олардың аурулары біздің жылқыларымыздікінен көп емес екен.</seg>
<seg id="3885">Ол аурулардың барлығы жаман күтімге емес, сұмпайы хайуандардың өздерінің ашқарақтығы мен кір-қожалақтығына байланысты екен.</seg>
<seg id="3886">Гуигнгнмдар тілінде бұл аурулардың атауы еху атауынан шыққан жалғыз-ақ сөзбен беріледі: гниеху, яғни ехулардың ауруы.</seg>
<seg id="3887">Бұл ауруды емдеу үшін олардың нәжісі мен кіші дәретінен жасалған микстураны ауру ехудың аузына күштеп құяды.</seg>
<seg id="3888">Менің бақылауымша, бұл дәрі ауруға керемет көмектеседі, сондықтан қоғамның пайдасы үшін мен отандастарыма лықа тойғандықтың кесірінен шалдыққан әр ауруынан жазылу мақсатында осы дәріні ішуді ұсынамын.</seg>
<seg id="3889">Ал ғылым, басқару жүйесі, өнер, өнеркәсіп, сол сияқты басқадай заттарға келетін болсақ, қожайыным бұл тұрғыда елінің ехулары мен біздің арамызда ешқандай ұқсастық көріп тұрмағанын мойындады.</seg>
<seg id="3890">Оны біздің табиғатымыз бойынша байқалатын ұқсастықтар ғана қызықтырды.</seg>
<seg id="3891">Осындай көсемнің әрқайсысында бір нақсүйері болады, ол нақсүйер көсемнің көшірмесі іспетті ұқсас келеді; оның міндеті – қожайынының аяғы мен артын жалау және апанына ұрғашыларды әкелу; бұған алғыс ретінде анда-санда есек етінің бір кесегін алады.</seg>
<seg id="3892">Бұл нақсүйерді бүкіл үйір жек көретіндіктен, ол қауіпсіздік мақсатында үнемі қожайынның жанынан шықпайды.</seg>
<seg id="3893">Әдетте ол көсем өзінен де жаман біреу табылғанша, билік басында қалады, ал отставкаға шыға салысымен, осы аймақтың кәрі- жас, еркек-ұрғашы ехулары жаңа көсемге қосылып, бұрынғысын бастан-аяқ нәжісімен былғайды.</seg>
<seg id="3894">Бұның біздің сарайларға, нақсүйерлерге және министрлерге қаншалықты ұқсайтынын анықтауды қожайын менің өзіме қалдырды.</seg>
<seg id="3895">Өз тобындағы ең тәжірибелі төбеттің даусын басқалардан айқын ажыратып, соның артынан еруге санасы жететін аңшы иттердің сезгіштігінен адам санасын төмен қоятын бұл инсинуацияға қарсы ешнәрсе айтуға батылым бармады.</seg>
<seg id="3896">Қожайыным ехулардың бұлардан басқа да ерекшеліктері бар екенін айтты, ол туралы мен әңгімемде ешнәрсе айтпап едім немесе сырғытып өте шыққанмын.</seg>
<seg id="3897">Бұл жануарлардың басқа да хайуандар сияқты ұрғашылары ортақ, бірақ бір ерекшелігі, ехудың ұрғашылары еркектерін аяғы ауыр кезінде де қабылдай береді және еркектері бір-бірімен қалай төбелессе, ұрғашыларымен де солай ұрсысып, төбелесе береді.</seg>
<seg id="3898">Бұл екі әдет те бұған дейін ешбір тірі жан иесі жетіп көрмеген жексұрын хайуандықтың белгісі болса керек.</seg>
<seg id="3899">Ехулардың менің қожайынымды қайран қалдыратын тағы бір ерекшелігі, олар кір-қоқысқа, ластыққа сондай үйір келеді, басқа жануарлардың барлығы тазалыққа жақындық табиғи нәрсе болып саналады.</seg>
<seg id="3900">Алғашқы екі кінәлауды мен жауапсыз қалдыруым тиіс болды, себебі өзім тектестерді қаншалықты жақсы көремін десем де, оларды ақтап алатын ешқандай дәлелдерім жоқ еді.</seg>
<seg id="3901">Ал гуигнгнмдардың елінде шошқа болса, мен отандастарым кір-қоқысқа жақын болады дегенге айтар қарсы сөзді оңай тауып алар едім, бірақ бақытсыздығыма қарай, бұл елде шошқа деген атымен жоқ екен.</seg>
<seg id="3902">Әрине, бұл төртаяқтылар ехулармен салыстырғанда әдемірек, бірақ әділін айту керек, олар тазалығымен ерекшелене алмас еді; мәртебелім олардың тамақ жеген түрі мен шалшыққа аунап, ұйықтап жатқанын көрсе, менің айтқаныммен келісер еді де ойлаймын.</seg>
<seg id="3903">Қожайыным қызметшілерінің бірқатар ехулардан байқаған, оған ешқандай түсіндірме таба алмаған тағы бір ерекшелігі туралы айтты.</seg>
<seg id="3904">Оның сөзіне қарағанда, кейде еху бір бұрышқа тығылып, жерге жатып алып, ұлитын, ыңырситын, қасына келгеннің бәрін қуып жіберетін әдет тауып алады, олар жас, тамағы тоқ, ішіп-жем деп уайымдамаса да, не үшін бұлай істейтінін қызметшілер түсіне алмапты.</seg>
<seg id="3905">Бұл аурудың жалғыз- ақ емі бар екен, ауыр жұмыс істетсе, ехулар қалыпты жағдайға келетін көрінеді.</seg>
<seg id="3906">Бұл әңгімені мен үнсіз тыңдадым, бұл отандастарыма деген махаббаттың әсерінен ғана еді, әйтпесе аталған жағдайдың сарыуайым екенін мен бірден түсіндім, бұл сырқатқа бізде тек жалқаулар, нәпсіқұмарлар мен байлар ғана ұшырайды, оларды емдеу үшін гуигнгнмдар қолданатын режимді мен де ойланбастан қолданар едім.</seg>
<seg id="3907">Бұдан кейін мәртебелім ехулардың ұрғашысы өтіп бара жатқан жас еркектерге қарағысы келгенде, төбешік әлде бұтаның ар жағына жасырынып, анда-санда күлкілі қимылдармен немесе бет-әлпетін құбылтумен қарағыштап шыға беретінін байқағанын да айтты; осындай кезде одан жағымсыз иістің тарайтыны да байқалған.</seg>
<seg id="3908">Кейбір еркектер жақындап келсе, ол ақырын ғана алыстай береді, бірақ артына бұрылып қарағыштай береді, содан кейін өтірік қорыққан болып бір қолайлы жерге қашып кетеді, сонда да еркектің соңынан еретініне сенімді болады.</seg>
<seg id="3909">Үйірге бөтен ұрғашы келе қалса, оның жынысының үш- төрт өкілі жан-жағынан қоршап алып, бастан-аяқ қарап шығады, әлденелерді айтып, тістерін ақситады, иіскеп көреді, содан соң жиіркеніп, менсінбеген сыңаймен теріс айналады.</seg>
<seg id="3910">Бәлкім, менің қожайыным өзі бақылаған немесе басқалардан естіген бұл жайттарды әңгімелеуде сәл артығырақ та кеткен болар; бірақ мен бәрібір бұзылғандық, қылымсу, тырнақ астынан кір іздеу, өсек айту сияқты мінездердің барлық ұрғашыларға тән екендігін өкіне мойындадым.</seg>
<seg id="3911">Қожайынымнан ехулардың табиғатқа жат қылықтары туралы да естимін деп күткенмін, бұндай қылықтар біздің елімізде екі жынысқа да тән еді.</seg>
<seg id="3912">Бірақ табиғат, байқауымша, мұндай қитұрқы ләззат алуды үйретуде тәжірибесі аздау сияқты, оны жер шарының өнері мен санасы ғана ойлап тапса керек.VІІІ тарау</seg>
<seg id="3913">Автор ехулардың кейбір ерекшеліктерін сипаттайды.</seg>
<seg id="3914">Гуигнгнмдардың ұлы қасиеттері.</seg>
<seg id="3915">Олардың жас ұрпақты тәрбиелеп, жаттықтыруы.</seg>
<seg id="3916">Олардың бас жиыны.</seg>
<seg id="3917">Мен адам табиғатын қожайыныма қарағанда жақсырақ білетіндіктен, оның ехуларды сипаттаған мінездемесін өз бойыма және отандастарыма шақтап, салыстырып көрдім, сондай-ақ өзімнің бақылауларымның нәтижесінде тағы біраз жаңалықтар ашармын деп ойладым.</seg>
<seg id="3918">Сол үшін де мәртебелімнен жақын маңдағы ехулардың үйірлеріне барып тұруға рұқсат сұрадым, ол менің осы хайуандарға деген жиіркенішім олардың тарапынан жаман ықпалдың болуына жол бермейтіндігіне сенгендіктен, рұқсатын берді, бірақ өзінің бір қызметшісі – тамаша да қайырымды жаратылыс мықты торы қашырға менің қасыма еріп жүруді тапсырды.</seg>
<seg id="3919">Оның қорғауынсыз мен мұндай экскурсияға шығуға батылым бармас еді; осы елге келген сәтте мені бұл сұмпайы хайуандардың қалай қарсы алғанын оқырманға бұрын әңгімелеп берген едім.</seg>
<seg id="3920">Кейіннен мен шапашотымды алмай, үйден қашықтаған бір кездерімде үш не төрт рет олардың қолына түсіп те қала жаздаған едім.</seg>
<seg id="3921">Бұл жануарлар мені өздері тектес деп ойлауы да мүмкін деген болжамға келдім, негізі олардың бұлай ойлауына өзім де себеп беріп жүргенмін, қорғаушым қасымда болған кезде оларға жеңім мен кеудемді жалаңаш көрсеткен болатынмын.</seg>
<seg id="3922">Мұндай кездерде олар маған жақындап келуге тырысып, менің қимылдарымды маймыл секілді қайталайтын.</seg>
<seg id="3923">Бірақ қарғалар өз тобына байқаусызда кіріп кеткен қолға үйретілген, қалпақ пен шұлық киген асыранды қарғаны қалай жек көріп, қудаласа, ехулардың маған деген қимылдарында да сондай жеккөрушілік сезімі байқалып тұратын.</seg>
<seg id="3924">Ехулар бала кезінен ерекше ептілігімен айрықшаланады.</seg>
<seg id="3925">Бірақ бірде мен үш жастағы еркек ехуды ұстап алған едім, оны еркелетейін десем де болмады.</seg>
<seg id="3926">Ол жанұшыра айғайлап, мені тырналап, тістей бастады, мен оны босатып жіберуге мәжбүр болдым.</seg>
<seg id="3927">Бұлай істегенім дұрыс болыпты, себебі айғай- шуға бүкіл үйір жиналып қалды; баланың аман екенін, ал торы қашырдың менің қасымда екенін көрген соң, ехулар жақындауға батпады.</seg>
<seg id="3928">Бала ехудың денесінің өткір қышқыл иісі бар екенін байқадым, бұл иіс күзен мен түлкінің иісінің ар жақ, бер жағы екен, бірақ оларға қарағанда жағымсыз.</seg>
<seg id="3929">Тағы бір жайтты айтуды ұмытып бара жатыр екенмін (бірақ оқырман бұл туралы мүлдем айтпай кетсем де ренжімес еді деп ойлаймын): бұл жүгірмекті қолыма көтерген кезде ол менің көйлегімді өзінің сап-сары сұйық нәжісімен былғап тастады, бақытыма орай, бұлақтың маңында жүр едік, мен ол жерде мұқият жуынып- шайынып алдым; сонда да болса көйлегім әбден желге қағылып, иістен арылғанша қожайыныма көрінуге батпадым.</seg>
<seg id="3930">Менің байқауымша, ехулар қолға үйретуге көнбейтін жалғыз ғана жануарлар, ауыр нәрселерді тасудан басқа еш нәрсеге жарамайды.</seg>
<seg id="3931">Бірақ бұл кемшілік ол жануарлардың қырсық әрі ешкімге сенбейтіндігімен байланысты болар деп ойлаймын.</seg>
<seg id="3932">Олар өте қу, жауыз, опасыз әрі кекшіл; олар күшті әрі оспадар, сонымен бірге қорқақ, бұл мінездің бәрі қосылып, оларды дөрекі әрі тасжүрек етеді</seg>
<seg id="3933">Екі жыныстың да жирен шаштылары басқаларымен салыстырғанда азғын нәпсілі әрі зұлым, әрі олардың күші мен ептілігі де артығырақ.</seg>
<seg id="3934">Гуигнгнмдар жұмыс жануары ретінде пайдаланатын ехуларды үйге жақын салынған қораларда ұстайды; басқаларын далаға қуып жібереді, бұл жерде олар тамыр қазып, түрлі шөптерді жейді, өлімтіктерді іздейді, кейде күзендер мен люхимухстарды (дала егеуқұйрықтарының түрі) аулап, ашқарақтықпен жеп қояды.</seg>
<seg id="3935">Табиғат бұл хайуандарды төбелердің баурайында терең індер қазуға үйреткен, бұл індерде олар жалғыз-жалғыздан тұрады; тек ұрғашыларының апандары ғана біршама кеңдеу, онда олар екі не үш баласын да тұрғыза алады.</seg>
<seg id="3936">Олар кішкентайынан бақа тәрізді жүзуді үйренеді, су астында жүруге көпке дейін шыдайды, ұрғашылары балық аулап, кейін балаларына әкеп береді.</seg>
<seg id="3937">Осыған байланысты бір оқиғаны айтып берсем, оқырман маған кешіріммен қарар деген ойдамын.</seg>
<seg id="3938">Менің сейілдеп келуге шыққан бір күнімде ауа райы өте ыстық болып, мен өзімді қорғап жүрген торы қашырдан суға түсіп алуға рұқсат сұрадым.</seg>
<seg id="3939">Оның келісімін алған соң, бірден тыржалаңаш шешініп, еш алаңсыз суға кірдім.</seg>
<seg id="3940">Сол кезде, төбешіктің ар жағынан мені жас ұрғашы еху аңдып тұр екен.</seg>
<seg id="3941">Өмірімде бұлай қорқып көрмеппін.</seg>
<seg id="3942">Торы қашыр еш нәрседен қауіптенбей, анадай жерде жайылып жүрген еді.</seg>
<seg id="3943">Ұрғашы мені өте ұятсыз түрде құшақтай алды, мен бар даусыммен айғай салдым, торы қашыр маған көмектесуге шауып келді, сол кезде ұрғашы еху мені әрең дегенде босатып қоя берді де, қарсы жағаға шығып кетті, ол жерде мен киініп болғанша, көзін айырмай, көпке дейін ұлып тұрды.</seg>
<seg id="3944">Бұл оқиға менің қожайыным мен оның отбасын қатты көңілдендірді, ал мен үшін бұл өте намысыма тиерлік жайт еді.</seg>
<seg id="3945">Себебі ұрғашы ехудың өз тегінің өкілі тәрізді маған құмарлығы оянса, мен енді басымнан аяғыма дейін нағыз еху екеніме қарсы еш нәрсе айта алмас едім.</seg>
<seg id="3946">Әрі бұл ұрғашы жирен шашты емес еді (олай болса, оның тәртіпсіз инстинктілерін біраз ақтауға да болар еді), шашы көмірдей қара болатын, басқа ұрғашы ехулар тәрізді сұмпайы да емес еді; жасы шамамен он бірлерде болар.</seg>
<seg id="3947">Мен бұл елде үш жылға тақау өмір сүргендіктен, оқырман, шамасы, менен өзге саяхатшылар тәрізді жергілікті тұрғындардың өмір салты мен дәстүрлері туралы әңгімелер күтетін болар.</seg>
<seg id="3948">Табиғатынан текті болып жаратылған гуигнгнмдар жақсы қасиеттерге жақын болады, сана иесінің жаман болуы жайында түк білмейді, өмірлерінің басты ережесі сананы жетілдіріп, оған толық бағыну болып табылады.</seg>
<seg id="3949">Олардың санасы біздікі сияқты құмарлық пен қызығушылықтармен көлеңкеленбеген, сондықтан да жақтайтын әлде керісінше даттайтын дәлелдерге де шындыққа жанасатын дәйек іздеп бастары қатпайды.</seg>
<seg id="3950">Қожайыныма пікір деген сөздің мағынасын түсіндіре алмай қиналғаным есімде, ол қандай да бір іске қатысты даулы пікірлер болуы мүмкін екенін ұға алмай-ақ қойды; әдетте сана бізді неге сенімді болсақ, соны ғана дәлелдеуді үйретеді ғой, ал білмейтін нәрсемізді осылай еді немесе басқадай еді деп дәлелдеуге хақымыз жоқ.</seg>
<seg id="3951">Осылайша, дау, қарсыласу, жалған немесе күмәнді мәселелерді дәлелдеуге ұмтылу гуигнгнмдар үшін белгісіз кемшіліктер болып табылады.</seg>
<seg id="3952">Сондай-ақ мен оған біздің табиғи философияның түрлі жүйелері туралы түсіндіріп бермек болғанымда, ол күліп жіберді де, саналымын деп айтуға дәті барған жан иесінің қалайша өзге жан иелерінің не ойлайтынын білемін деп мәлімдей алатынын, тіпті расында да білген күннің өзінде, бұл білімнің тәжірибеде қандай пайда әкеле алатынын түсінбейтінін айтты.</seg>
<seg id="3953">Бұл тұрғыдан қарағанда, оның сөздері Платон жеткізген Сократтың қанатты сөздерімен мағыналас келді, бұл жайында айта отырып, мен философтар патшасына баға жетпес қызмет жасап отырмын деп ойлаймын.</seg>
<seg id="3954">Гуигнгнмдардың ең басты қасиеттері – достық пен тілектестік болып табылады және олар жекелеген особьтарға ғана тән емес, бүкіл текке тән қасиеттер.</seg>
<seg id="3955">Осылайша ең шалғай жерлерден келген жатжерлікті бұл жерде ең жақын көршісі секілді құшақ жая қарсы алады.</seg>
<seg id="3956">Ол қайда барса да, өзін туған үйінде жүргендей сезінеді.</seg>
<seg id="3957">Гуигнгнмдар ізеттілік пен әдептілікті жақсы ұстанады, бірақ біздің этикет деп атайтын ұғымды олар мүлдем білмейді.</seg>
<seg id="3958">Олар өз құлындарын еш еркелетпейді, бірақ ата-аналары құлындарына қатысты көрсететін қамқорлықтары міндетті түрде санамен бағдарланады.</seg>
<seg id="3959">Менің қожайыным өз балаларына қалай мейіріммен қараса, көршінің балаларына да дәл сондай мейірім көрсететінін байқадым.</seg>
<seg id="3960">Гуигнгнмдардың ойынша, табиғат оларды бір-бірін бірдей мөлшерде жақсы көруді үйретеді, ал жекелеген түрлердің арасындағы айырмашылықты олардың қасиеттерінің биіктігіне қарай сана ғана белгілей алады.</seg>
<seg id="3961">Гуигнгнмдар отбасының анасы өмірге екі жыныстағы бір-бір баланы әкелгеннен кейін, жұбайлық қарым-қатынасты мүлдем тоқтатады, әрине, бір баласынан кездейсоқ айырылып қалған кезде болмаса, бірақ бұл өте сирек кездесетін жайт.</seg>
<seg id="3962">Мұндай жағдайда жұбайлар қарым-қатынасын қайта жалғастырады, егер ана бала табуға қабілетсіз болса, өзге жұп оларға баласын береді де, өздері ұрғашысы бала көтергенге дейін қарым- қатынасын жалғастырады.</seg>
<seg id="3963">Бұл елдегі тұрғындар санын шамадан тыс көбейтпеу үшін ойластырылған қауіпсіздік шарасы екен.</seg>
<seg id="3964">Бірақ төменгі тектегі гуигнгнмдарға қатысты бұл тәртіптің біраз жеңілдіктері бар көрінеді, оларға әр жыныста үш баладан табуға рұқсат етілген, кейіннен ол балалары ақсүйек отбасыларының қызметшісіне айналады.</seg>
<seg id="3965">Некеге тұрған кезде гуигнгнмдар түстердің бірдей болуына мән береді, әйтпеген жағдайда ұрпақтың түсі әлеміштеніп, сиқын бұзуы мүмкін.</seg>
<seg id="3966">Еркек гуигнгнмның күші, ал ұрғашының түрі әдемі болуы бағаланады, бұл махаббат үшін емес, текті азғындаудан сақтау үшін қолданылатын шара, ал егер ұрғашы гуигнгнмның күші көп болса, оған жұп ретінде әдемі еркек таңдалады.</seg>
<seg id="3967">Қырындау, махаббат, сыйлықтар, жасау, жесірлік секілді ұғымдар гуигнгнмдар үшін мүлдем белгісіз, сондықтан олардың тілінде бұл мағынаны беретін сөздер жоқ.</seg>
<seg id="3968">Жас жұп ата-анасының және достарының қалауын орындау үшін кездесіп, некеге тұрады; мұндай некелер олардың көз алдында күн сайын тіркеліп жатқандықтан, жастар үшін бұл саналы жан иелерінің қажетті іс-әрекеті деп санайды.</seg>
<seg id="3969">Ал ажырасу немесе көзге шөп салу сияқты жайттар да ақылға қонымсыз, жұбайлар өз тегінің барлық өкілдеріне арналған достық және өзара тілектестік сезімін бір-біріне қатысты өмірінің соңына дейін сезінумен өтеді; қызғаныш, шамадан тыс еркелету, ұрсысу, бір-біріне ренжу секілді сезімдерді олар түсінбейді де сезінбейді.</seg>
<seg id="3970">Екі жыныстағы жастарды тәрбиелеу жүйесі де таңғажайып әрі біздің оларға ұқсауға тырысуымыз керек.</seg>
<seg id="3971">Жас гуигнгнмдарға анда-санда бір рет болмаса, бір түйір де сұлы дәнін бермейді; олар сүтті де өте сирек ішеді.</seg>
<seg id="3972">Жазда олар таңертең екі сағат және кешке екі сағат ата-аналары сияқты жайылады; қызметшілерге бұл уақыттың жартысы ғана беріледі, жемнің көп бөлігі олардың үйлеріне әкелінеді, оны олар жұмыстан босаған кездерінде жейді.</seg>
<seg id="3973">Қанағат, еңбексүйгіштік, дене жаттығулары мен ұқыптылық екі жыныстағы жастар үшін де міндетті нәрселер; қожайыным біздің үй шаруашылығын жүргізуге арналған тәрбиеден басқа ұрғашыларға бөлек тәрбие беруімізді дұрыс емес деп санады; сол үшін біздің тұрғындардың жартысы тек бала табуға ғана қабілетті; ал балаларымызға тәрбие беруді осындай қолынан түк келмейтін жануарларға тапсыру біздің жабайылығымыздың дәлелі болса керек деді ол.</seg>
<seg id="3974">Гуигнгнмдар тік өрлерге, тасты топырақта жүгірту арқылы жастардың күшін, ептілігін және батылдығын жетілдіреді, ал олар әбден терлеген кезде тоғанға немесе өзенге бастан-аяқ сүңгіп шығаруға міндеттейді.</seg>
<seg id="3975">Жылына төрт рет белгілі бір аймақтың жастары жиналып, жүгіруде, секіруде, күш пен ептілікті талап ететін басқа да жаттығуларда күш сынасады.</seg>
<seg id="3976">Жеңіске жеткен жас оның құрметіне шығарылған гимнмен марапатталады.</seg>
<seg id="3977">Мұндай мейрам күні қызметшілер шөп, сұлы және сүт тиеген ехулардың үйірін аренаға айдап әкеледі, бұл тағамдар гуигнгнмдарға арналған, бұдан кейін жиналғандардың жиіркенішін тудырмас үшін оларды бірден қуып жібереді.</seg>
<seg id="3978">Ал әр төрт жылда көктемгі күн мен түн теңелу кезінде барлық ұлттардың өкілдері жиналып, кеңес құрады, ол кеңес менің қожайынымның үйінен жиырма миль қашықтықта орналасқан жазықта өткізіліп, бес әлде алты күнге созылады.</seg>
<seg id="3979">Бұл кеңес барысында түрлі аймақтардың жағдайы талқыланады: олар шөп, сұлы, сиыр және ехулармен жеткілікті деңгейде қамтамасыз етілді ме, жоқ па деген сұрақтар талқыланады.</seg>
<seg id="3980">Егер қандай да бір кемшілік анықталса (бұл өте сирек болатын жайт), оның орны ортақ үлес қосу арқылы толтырылады.</seg>
<seg id="3981">Мұндай шешім әрқашан бір дауыстан қолданады.</seg>
<seg id="3982">Сондай-ақ осы кеңесте балаларды бөліске салу жүргізіледі.</seg>
<seg id="3983">Мәселен, қандай да бір гуигнгнмда екі еркек бала болса, ол екі ұрғашы баласы бар өзге отбасымен алмасады; қандай да бір отбасы баласынан айырылса, ал анасы енді бала көтере алмайтын болса, кеңес қай отбасының бұл орынды толтыру үшін дүниеге бала әкелуі тиіс екенін шешеді.ІХ тарау</seg>
<seg id="3984">Гуигнгнмдардың бас кеңесіндегі үлкен дау-тартыс және олардың аяқталуы.</seg>
<seg id="3985">Гуигнгнмдардың білімі.</seg>
<seg id="3986">Олардың құрылыстары.</seg>
<seg id="3987">Жерлеу рәсімдері.</seg>
<seg id="3988">Олардың тілдерінің жетімсіздігі.</seg>
<seg id="3989">Осындай үлкен кеңестің бірі менің осы елде болған кезімде, кетуіме үш ай қалған уақытта өтті; менің қожайыным бұл кеңеске біздің аймақтың атынан өкіл ретінде қатысты.</seg>
<seg id="3990">Кеңесте бұрыннан өзекті болса да, гуигнгнмдардың жалғыз ғана бір жақты шешімін таба алмай келе жатқан мәселе талқыланыпты.</seg>
<seg id="3991">Үйге қайтып келген кезде қожайыным ол жерде не болғанын маған түгелдей айтып берді.</seg>
<seg id="3992">Талқылауға қойылған ехуларды жер бетінен жойып жіберу қажет пе деген сұрақ екен.</seg>
<seg id="3993">Бұл сұрақтың оң шешілуіне жақтасқан бір қатысушы өз пікірін дәлелдеу үшін бірнеше күшті әрі өткір дәйектемелер келтіріпті.</seg>
<seg id="3994">Оның табандап тұрып айтуынша, еху табиғат бұрын-соңды жаратқан ең лас, сұмпайы, ұсқынсыз хайуандар ғана емес, олар қырсықтығымен, тілазарлығымен, жауыздығы және кекшілдігімен көзге түседі; күндіз-түні бақылауда болмаса, гуигнгнмдар дың сиырларының сүтін ішіп, мысықтарды өлтіріп, жеп қояр еді, сұлы мен шөпті таптап, басқа да мыңдаған тәртіпсіздіктер жасар еді.</seg>
<seg id="3995">Ол кеңеске кең таралған бір аңызды да айтып өтті: аңыз бойынша, ехулар бұл жердің ежелгі тұрғыны емес екен.</seg>
<seg id="3996">Көптеген жылдар бұрын бір таудың басында осы жануарлардың бір жұбы пайда болыпты.</seg>
<seg id="3997">Олар күннің шуағы шіріген балдырға әлде балшыққа әсерінен жаралды ма, не болмаса балдыр мен теңіз көбігінен пайда болды ма, белгісіз.</seg>
<seg id="3998">Бұл жұп тез өсіп-өркендеп, оның ұрпақтары көбейіп, бүкіл елді жайлап алғаны, олардың көптігі сонша, бүкіл жерді лас пен сасық иіс жайлағаны, олардан құтылу үшін гуигнгнмдар жан-жақтан қоршап алып, ересектерін жойып жібергені; ал балаларын әр гуигнгнм екі-екіден бөліп алып, қорада өсіргені, ауыр заттарды тасып, көтеруге үйреткені де аңыздан белгілі.</seg>
<seg id="3999">Бұл аңызда шындықтың бөлігі басым секілді, себебі оларды илнгниамши (елдің аборигендері) болуы мүмкін емес, оларға тек гуигнгнмдардың ғана емес, елдің басқа тұрғындарының жек көру сезімі өте үлкен, бұл жеккөрушілікке көбіне ехулардың зұлымдығы себепкер, бірақ ехулар осы елдің байырғы тұрғындары болса, онда оларды басқа жануарлар әлдеқашан құртып жіберер еді.</seg>
<seg id="4000">Сөйлеушінің айтуынша, ехуларды қолға үйретіп, ал есектерді – әдемі әрі сұранысы да аз, тілалғыш әрі мінездері де жақсы, жағымсыз иіс таратпайтын, ептілігі жағынан ехуларға жете алмаса да, күштері жағынан дес бермейтін жануарларды назардан тыс қалдырған гуигнгнмдар үлкен қателік жасаған екен.</seg>
<seg id="4001">Осы орайда кеңестің бірнеше қатысушысы өз пікірлерін білдіріп өткеннен кейін менің қожайыным да орнынан тұрып, көп бөлігі менің сөздерімнің нәтижесінде қалыптасқан пікірін бөлісіпті.</seg>
<seg id="4002">Ол кеңестің құрметті мүшесі айтқан аңыздың растығына еш күмән келтірмейтінін, алайда елінде пайда болған екі еху бұл жаққа теңіздің ар жағынан келді деп ойлайтынын мәлімдеді.</seg>
<seg id="4003">Жолдастары қалдырып кетіп, жағаға түскен соң олар тауға барып жасырынған.</seg>
<seg id="4004">Өз пікірін бекіте түсу үшін ол біраз уақыттан бері оның қол астында ғажайып еху өмір сүретінін (мені айтқаны ғой), ол жөнінде кеңестің көпшілігі білетінін, көпшілігі өз көздерімен көргенін айтып өтті.</seg>
<seg id="4005">Ол мені қалай тауып алғанын да айтты, менің денемнің жасанды бұйыммен жабылғанын; сөйлей алатынымды, гуигнгнмдардың тілін керемет үйреніп алғанымды; мені осында алып келген оқиғаларды айтып бергенімді; өзінің мені жабындарымсыз көргенін, менің аумаған еху екенімді, тек терімнің ақ, шаштарымның аздығы мен тырнақтарымның қысқалығы ғана ерекшелейтіні туралы да айтуды ұмытпады.</seg>
<seg id="4006">Ол, сондай-ақ менің өз отанымда және басқа елдерде де ехулар үстемдік етуші саналы жануарлар екенін, гуигнгнмдарды құлдықта ұстайтынын; менің аздаған ғана сананың арқасында біраз дамыған, тәрбиелі жануар болсам да, ехулардың бүкіл қасиеті менің бойымда бар екенін; тіпті сана мәселесінде де менің жергілікті ехулардан қаншалықты биік тұрсам, гуигнгнмдардан соншалықты төмен екенімді де айтты.</seg>
<seg id="4007">Ол менің әңгімемнен естіген гуигнгнмдарды тілалғыш ету мақсатында піштіру әдетімізді де еске түсірді, бұл операцияның жеңіл әрі қауіпсіз екенін, жануарлардан пайдалы әдеттерді үйренуде тұрған ұятты ешнәрсе жоқ екенін, мәселен, құмырсқалардан еңбексүйгіштікті, ал қарлығаштардан (олардағы біршама ірі лиханнх құсын осылай атап отырмын) құрылыс өнерін үйренуге болатынын,</seg>
<seg id="4008">бұл операцияны осы жақтағы жас ехуларға жасауға болатынын, оның әсерінен ехулар тілалғыш және жұмысқа шыдамды бола түсетінін, сонымен бірге бір ұрпақтың барысында бүкіл тайпаның көзі құритынын, сол үшін де оларды түгелдей жойып жіберудің қажеттілігі болмайтынын,</seg>
<seg id="4009">ал ол уақытта гуигнгнмдар есектерді тәрбиелеуге көңіл аудара алатынын да айтты.</seg>
<seg id="4010">Есектер барлық жағынан бағалы жануар екені рас, оның үстіне олар бес жасынан бастап жұмыс істей береді, ал ехулар жұмыс істеуге қабілетті болуы үшін кемінде он екіге толуы керек.</seg>
<seg id="4011">Міне, менің қожайынымның Үлкен кеңестегі пікірталас туралы айтқаны осы болды.</seg>
<seg id="4012">Бірақ ол менен өзіме қатысты бір жайтты жасырып қалды, оның қаупін мен көп ұзамай-ақ сездім.</seg>
<seg id="4013">Бұл жайында оқырман уақыты келгенде біле жатар.</seg>
<seg id="4014">Дәл сол күнді мен өзімнің бүкіл бақытсыздығым басталған күн деп есептеймін.</seg>
<seg id="4015">Гуигнгнмдарда жазу қалыптаспаған, сондықтан олардың барлық білімі аңыздарда сақталған.</seg>
<seg id="4016">Бірақ барлық жағынан тәртіпті, табиғатынан тек жақсылыққа ғана үйренген, санаға ғана бағынатын, басқа ұлттармен байланыстары мүлдем үзілген халықтың өмірінде керемет маңызды ешнәрсе болмайды, сондықтан олардың тарихы олардың есінде еш қиындықсыз сақталады.</seg>
<seg id="4017">Мен гуигнгнмдардың ауырмайтынын, сондықтан дәрігерге мұқтаждықтары жоқ екенін бұрын да айтқан едім, бірақ олардың асықтарына, тұяқтарына, тобықтарына, сондай- ақ денелерінің басқа бөліктеріне кенеттен түсетін түрлі жарақат- тарына жағатын, шөптерден жасалған тамаша дәрілері бар.</seg>
<seg id="4018">Олар жылдар мен айларды күн мен айдың айналымы бойынша есептейді, бірақ апталық бөліністері жоқ.</seg>
<seg id="4019">Олар аталған екі жарық көзінің қозғалысын жақсы біледі, тұтылулардың себебін де жақсы түсінеді:</seg>
<seg id="4020">бұл – олардың астрономиясының ең жоғарғы жетістігі.</seg>
<seg id="4021">Ал поэзияда олар басқа тіршілік иелерінен асып түсетіндігін айту қажет: теңеулерінің дәлдігі, ақиқатты сипаттауының анықтығы мен толықтығы басқа ешкімнің қолынан келмес еді.</seg>
<seg id="4022">Олардың жазған өлеңдері достық пен тілектестікті барынша жоғары деңгейде әспеттеуге немесе бәйге мен басқа да дене жаттығуларында жеңіске жеткендерді мадақтауға құрылған.</seg>
<seg id="4023">Олардың салған құрылыстары біраз қарапайымдылығымен көзге түссе де, барынша ыңғайлы әрі ыстық пен суықтан жақсы қорғайды.</seg>
<seg id="4024">Оларда қырық жасқа жеткенде тамырынан қурап, бірінші дауылда құлайтын бір ағаш өседі, оның тіп-тік діңін өткірленген таспен ұштап (оларда темір пайдаланылмайды), гуигнгнмдар дайын сырықтарды жерге қадайды да, оларды сұлының сабанымен немесе шыбықтармен өріп тастайды.</seg>
<seg id="4025">Шатыр мен есікті де дәл осылай жасайды.</seg>
<seg id="4026">Біз қолымызды қалай пайдалансақ, гуигнгнмдар алдыңғы аяғының асығы мен тұяғы арасындағы шұңқыршаны да дәл солай пайдаланады, бұл ретте олардың ептілігіне мен алғашында керемет қайран қалған едім.</seg>
<seg id="4027">Біздің үйдегі ақ биенің осылайша жіпті инеге өткізгенін өз көзіммен көрдім (инені оған мен тәжірибе жасамақ ниетпен берген едім).</seg>
<seg id="4028">Олар сиыр сауады, сұлы орады, біздің қолмен жасайтын жұмысымыздың бәрін жасайды.</seg>
<seg id="4029">Ерекше қатты қайрақтың көмегімен олар басқа тастарды қайрап, шалғы, балта және балғалар жасайды.</seg>
<seg id="4030">Осы қайрақтардан жасалған құралдармен шөп шабады, осы жақта көп өсетін сұлыны орады.</seg>
<seg id="4031">Ехулар шөмелелерді арбамен осында әкеледі, ал қызметшілер оларды арнайы жабық қораларда аяқтарымен таптап, дәнді тазалайды да, қамбаларда сақтайды.</seg>
<seg id="4032">Олар қыш пен ағаштан ыдыстар жасайды, қыш ыдыстарды күнге күйдіреді.</seg>
<seg id="4033">Егер кездейсоқ бақытсыз жағдай орын алмаса, гуигнгнмдар қартайғанда ғана дүниеден озады, оларды жан аяғы баспайды-ау деген жасырын, алыс жерлерде жерлейді.</seg>
<seg id="4034">Өлгеннің туыстары мен достары қайғы мен қуаныш белгісін, ал өлім аузындағы гуигнгнм бейне бір көршісінің үйінен қонақтан қайтып бара жатқандай-ақ, өкініш сезімін білдірмейді.</seg>
<seg id="4035">Бірде қожайыным бір досын отбасымен бірге бір маңызды шаруаны ақылдасу үшін шақырған еді; белгіленген күні досының әйелі ғана екі баласымен келді; онда да тым кеш келді; күйеуі үшін кешірім сұрап, оның бүгін таңертең схнувнх болғанын айтты.</seg>
<seg id="4036">Бұл сөз олардың тілінде өте мәнерлі естіледі, алайда дәл аудармаға келмейді, шамамен арғы әжесіне қайтып кетті дегенді білдіреді.</seg>
<seg id="4037">Содан кейін ол өзі үшін кешірім сұрады, себебі күйеуі таңертең қайтыс болғандықтан, ол қызметшілерімен оның денесін қай жерге қойған қолайлы болар екен деп ақылдасыпты; мен оның басқалар сияқты көңілді екенін байқадым.</seg>
<seg id="4038">Үш айдан кейін ол да қайтыс болды.</seg>
<seg id="4039">Гуигнгнмдар әдетте жетпіс әлде жетпіс бес жасқа дейін өмір сүреді.</seg>
<seg id="4040">Өлуге бірнеше апта қалғанда олардың күші азаяды, бірақ олар бұған еш қиналмайды да ауырсынбайды.</seg>
<seg id="4041">Осы уақытта оларға достары жиі келеді, себебі өздері үйлерінен бұрынғыдай жеңіл әрі еркін шыға алмайды.</seg>
<seg id="4042">Ал өлуіне он күн қалғанда, бұл мерзімді есептеуде олар сирек қателеседі, гуигнгнмдар өздеріне келген жақын көршілерінің үйіне барып қайтады, олар бұл үшін ехулар жегілген ыңғайлы шаналарға отырады.</seg>
<seg id="4043">Ал басқа кездері олар бұл шаналарды қатты қартайған шақтарында, алыс сапарларға шыққанда және аяқтарын зақымдап алғанда пайдаланады.</seg>
<seg id="4044">Соңғы қоштасу үшін кіріп шыққан гуигнгнмдар өмірінің соңын өткізу үшін алыс сапарға бара жатқандай-ақ достарымен салтанатты түрде қоштасады.</seg>
<seg id="4045">Гуигнгнмдар тілінде жамандыққа байланысты бірнәрсені білдіретін сөздер жоқ екенін айтып өтудің қажеті бар ма екенін білмеймін, тек көбінесе мұндай сөздердің барының өзі ехулардың ұсқынсыз бейнесі мен жаман әдеттерін ғана білдіреді.</seg>
<seg id="4046">Ал қызметшінің алаңғасарлығы, баланың тентектігі, аяқты кесіп кеткен тас, нашар ауа райы, сол сияқты басқа да нәрселерді олар еху эпитетін қосу арқылы белгілейді.</seg>
<seg id="4047">Атап айтқанда, гхнм еху, гвнагольм еху, инлхмндвиглма еху, ал нашар тұрғызылған үйді олар инголмгнмроглнв еху деп атайды.</seg>
<seg id="4048">Мен бұл тамаша халықтың әдет-ғұрпы мен қасиеттері жайлы тағы да ризашылықпен айта түсер едім; бірақ жақын болашақта осы тақырыпқа ғана арналған жеке кітап шығару ниетім болғандықтан, оқырманға жай ғана сілтеме жасамақпын.</seg>
<seg id="4049">Енді өзім тап болған өкінішті апат жайлы айтайын.Х тарау</seg>
<seg id="4050">Автордың үй шаруашылығы және оның гуигнгнмдар арасындағы бақытты өмірі.</seg>
<seg id="4051">Ол гуигнгнмдармен қарым- қатынасы нәтижесінде жақсы қасиеттерін жетілдіре түседі.</seg>
<seg id="4052">Олардың әңгімелері.</seg>
<seg id="4053">Қожайыны авторға оның елді тастап кетуі тиіс екенін мәлімдейді.</seg>
<seg id="4054">Қайғыдан есінен айырылса да, ол бұйрыққа көнеді.</seg>
<seg id="4055">Қызметші жолдасының көмегімен қайық жасап алған ол тағдырын сәттілікке тапсырып, теңізге шығады.</seg>
<seg id="4056">Мен шағын ғана шаруашылығымды өзімінің талғамыма сәйкес жабдықтап алдым.</seg>
<seg id="4057">Қожайын мен үшін үйден алты ярд қашықтықтағы сол жақтың үлгісімен жасалған бөлмені беруді бұйырды.</seg>
<seg id="4058">Бөлмемнің қабырғалары мен еденін балшықпен сылап, өзім жасаған қамыс төсеніштермен жаптым.</seg>
<seg id="4059">Ол жақта жабайы түрде өсетін кенепті де жинап алып, түтіп, матрастың тысын жасадым.</seg>
<seg id="4060">Оның ішін ехудың шаштарынан жасаған тұзағыммен ұстаған, еті дәмді құстардың мамығын толтырдым.</seg>
<seg id="4061">Жұмыстың бүкіл ауыр бөлігін өз мойнына алған торы қашырдың іскер көмегімен екі орындық жасадым.</seg>
<seg id="4062">Көйлегім әбден тозып, алба-жұлбасы шыққан кезде, өзіме қояндардың және үлкендігі солармен шамалас болатын ннухнох деп аталатын, мамығы өте жұмсақ болып келетін басқа бір әдемі аңдардың терісінен жаңасын тігіп алдым.</seg>
<seg id="4063">Аяқ киіміме ағаштан табан жасап, оларды үстіңгі бөлігіне байлап, бекітіп қойдым, ал үсті тозған кезде, оны күнге кептірілген ехудың терісінен жаңадан жасадым.</seg>
<seg id="4064">Ағаш қуыстарынан кейде бал тауып алатынмын, оны суға ерітіп ішіп немесе өзім пісірген сұлы нанына қосып жейтінмін.</seg>
<seg id="4065">Табиғат азға қанағат етеді және жоқшылық – шеберліктің анасы деген екі қанатты сөздің ақиқаттығын менен жақсы түсінген ешкім жоқ шығар.</seg>
<seg id="4066">Мен дене саулығымен және жан тыныштығымен рахаттандым, досымның сатқындығы немесе тұрақсыздығынан, жасырын не айқын жауымның ренжітуінен қауіптенбей өмір сүрдім.</seg>
<seg id="4067">Әлемнің биігінде тұрғандар мен олардың нақсүйерлерінің шапағатына бөлену үшін пара беру, жағымпаздану, жеңгетайлық жасау сияқты әрекеттерге барудың да қажеті жоқ еді.</seg>
<seg id="4068">Алдау мен зорлаудан қорғану қажеттілігі де болмады; мұнда менің денемді бұзатын дәрігерлер, кедейлікке ұшыратар заңгерлер, сөзімді астыртын тыңдап, әрекеттерімді аңдитын немесе ақы сұрап, маған жала жабатын өсекшілер де жоқ; бұл жерде табалаушылар, жала жабушылар, қалта ұрылары, қарақшылар, тонаушылар, сот орындаушылары, жеңгетайлар, құмар ойыншылар, саясаткерлер, әзілкештер, адамды жалықтырар мылжыңдар, даукестер, зорлықшылар, кісі өлтірушілер, алаяқтар, көз байлаушылар жоқ; саяси партиялар да, олардың басшылары да, үйірмелер де жоқ; жаман істерге үлгі көрсетушілер мен итермелеушілер де жоқ; түрмелер мен балталар, дар ағаштары, дүре мен масқаралау бағаны да жоқ; алыпсатар көпестер мен қуаяқ қолөнершілер де жоқ; кербездік, тәкаппарлық, өтірік достық та жоқ; сәнқойлар мен төбелескіштер, маскүнемдер мен жезөкшелер, жыныс аурулары да жоқ; ұрысқақ, ұятсыз, ысырапшыл әйелдер де жоқ; топас, кеудесіне нан піскен педанттар да жоқ; жабысқақ, айғайшыл, өзін керемет санайтын, мақтаншақ достар мен жолдастар да жоқ; жоғарыға тек өзінің жаман қасиеттерімен көтерілген сұмырайлар мен жақсы қасиеттері үшін ғана жерге тапталған текті адамдар да жоқ; мырзалар, сырнайшылар, соттар мен би мұғалімдері де жоқ.</seg>
<seg id="4069">Мен қожайыныма қонаққа келетін гуигнгнмдардың қасында болу құрметіне ие болдым; мәртебелім маған бөлмеде өздерімен бірге болып, әңгімелерін тыңдауға рұқсат ететін.</seg>
<seg id="4070">Ол да, оның қонақтары да маған түрлі сұрақтар қойып, менің жауаптарымды тыңдайтын.</seg>
<seg id="4071">Кейде мен қожайыным басқа үйлерге қонаққа барғанда, қасында еріп жүретінмін.</seg>
<seg id="4072">Өзім сөз бастап көрген емеспін, тек өзіме қойылған сұрақтарға жауап беретінмін, әрине, өзімді жетілдіре түсуге болатын уақытымның көп бөлігін жіберіп алып жатқаным үшін өкінішімді білдіретінмін; бірақ тек іс туралы айтылатын, аз ғана болса да, ойлар толыққанды сөздермен ғана білдірілетін осы әңгімелер барысында қарапайым тыңдарман болудың өзі маған үлкен рахат әкелетін; ол жерде (бұдан бұрын да айтқанымдай) ешқандай бәлсінушіліксіз әдептілік сақталатын; сөйлеушінің сөздері оның өзіне ғана емес, тыңдаушыларға да жағымды болатын, ол жердегілер бір-бірінің сөзін бөлмейтін, қызбаланбайтын, пікір таластырмайтын.</seg>
<seg id="4073">Гуигнгнмдардың ойынша, көпшілік жерлерде әңгімені қысқа кідірістермен жүргізу қажет, меніңше, олардың мұнысы өте дұрыс, себебі осы кідірістер кезінде олардың миында жаңа ойлар туындайды, ал жаңа ойлар әңгімені үнемі жандандыра түседі.</seg>
<seg id="4074">Әдетте әңгіменің тақырыбы достық пен тілектестік, тәртіп пен жайлылық; кейде табиғаттың көрінерлік құбылыстары мен ескіден келе жатқан аңыздар; сананың бұлжымас заңдары немесе алдағы үлкен кеңесте қабылдайтын қаулылар; поэзияның әдемілігі туралы болатын.</seg>
<seg id="4075">Еш мақтанбай- ақ олардың әңгімесі үшін менің де тақырып болатынымды айта аламын, қожайыным оларға менің өмірім мен отаным туралы айтып берген еді; әңгімені естіген олар адамзат баласы туралы жағымсыз пікірлер айтты; сол себептен мен бұл жерде олардың айтқанын келтірмей-ақ қояйын.</seg>
<seg id="4076">Тек мәртебелімнің басқа елдердегі ехулардың табиғатын маған қарағанда жақсы түсінгеніне қатты қайран қалғанымды ғана айта аламын.</seg>
<seg id="4077">Ол біздің барлық жаман қылықтарымыз мен ақымақтығымызды санамалап, мен оған бұрын-соңды айта қоймаған басқа да әдеттеріміз туралы айтып берді; бұл үшін ол тек өз елінің ехулары титтей ғана санаға ие болса, не жасар еді деген сұраққа жауап іздеу ғана қажет болыпты; онда осындай түкке тұрғысыз жаратылыс қандай жаман бола алатынын шындыққа сай етіп әңгімелеп берді.</seg>
<seg id="4078">Менің қандай да бағаға ие боларлық там-тұмдаған білімімді қожайынымның даналыққа толы сөздері мен оның достарымен әңгімелерінен алғанымды мойындаймын; Еуропаның ең ұлы әрі ең дана парламентінің назарын өзіме аударғанша, мен оларды тыңдағаным үшін көбірек мақтанар едім.</seg>
<seg id="4079">Бұл елдің тұрғындарының күші, әсемдігі мен жылдамдығына таңғалатынмын, осындай сыпайы да әдепті жан иелерінің бойында барлық жақсы қасиеттердің ұштасуы менің оларға деген құрметімді күшейте түсетін.</seg>
<seg id="4080">Әрине, алғашында мен оларды ехулар немесе басқа жануарлар сияқты соншалықты пір тұттым дей алмаймын, бірақ өзім ойлағаннан да тез уақыт өте келе бұл сезім менің бойымды алды; олардың мені өз тегімнің басқа өкілдерінің арасынан мені ғана бөле- жара құрметке бөлегені үшін оларға деген махаббатым мен ризашылығым көбейе түсті.</seg>
<seg id="4081">Өзімнің отбасым, достарым мен отандастарым немесе жалпы адам баласы туралы ойлаған кезімде, мен олардың түрі мен жан дүниесінен табиғаттың берген азғантай ғана жаман әдеттерін көбейтіп, жетілдіруге ұмтылатын, өзіндегі сананы тек осы жолға ғана жұмсауға тырысатын, сәл ғана өркениеттенген және сөйлеу қабілеті бар ехуларды көретінмін.</seg>
<seg id="4082">Көлге немесе бұлаққа шағылысқан өз бейнемді көрген кезде, өзіме деген жек көру мен жиіркену сезімі пайда болып, шошына теріс бұрылатынмын; өз түріме қарағанда ехудың түрі мен үшін әлдеқайда әдемірек көрінетін.</seg>
<seg id="4083">Ол ол ма, оларды қатты құрметтегенім соншалық, мен енді гуигнгнмдардың жүрісі мен қимыл-әрекеттеріне еліктей бастадым, бұның әбден әдетке айналғаны сондай, достарым маған әлі күнге дейін атша шауып жүресің дейді.</seg>
<seg id="4084">Бұл сөздерді мен теңдессіз мақтау ретінде қабылдаймын.</seg>
<seg id="4085">Сөйлеген кезде мен гуигнгнмдардың мәнері мен интонациясына еліктеймін, осыған байланысты біреу-міреу мені қағыта қалса, оған еш ренжімеймін.</seg>
<seg id="4086">Осылайша, өзімді өмірімнің соңына дейін жайлы орын таптым деп ойлап, рахаттанып жүрген күндердің бірінде қожайыным әдеттегіден ерте шақыртып алды.</seg>
<seg id="4087">Оның бет- әлпетіне қарап, әлденеге алаңдап, сөзін неден бастарын білмей отырғанын байқадым.</seg>
<seg id="4088">Сәл үнсіздіктен кейін ол маған айтарын менің қалай қабылдайтынымды білмейтінін айтты.</seg>
<seg id="4089">Соңғы үлкен кеңесте ехулар туралы сөз қозғалған кезде, ұлт өкілдері оның өз үйінде еху ұстайтынына (мені айтқаны), менімен жабайы жануар емес, гуигнгнм секілді қарым-қатынас жасайтынына намыстанатынын білдіріпті.</seg>
<seg id="4090">Оның қандай да бір пайда әлде ләззат алатындай менімен жиі әңгімелесетіні оларға белгілі екен.</seg>
<seg id="4091">Мұндай іс-әрекет табиғи ақылға қонымсыз, бұрын-соңды құлақ естімеген жайт.</seg>
<seg id="4092">Сол үшін де кеңес оны басқа да өзім тектес жабайыларға қарай қараса, маған да дәл осылай қарауы тиіс немесе менің қайдан келсем, сол жаққа жүзіп кетуім керек деп үгіттепті.</seg>
<seg id="4093">Бірінші ұсынысты мені бұрын-соңды көрген, менімен әңгімелескен гуигнгнмдардың барлығы жаратпапты, себебі аз да болса санам бар және осы хайуандардың жаман қасиеттеріне ие мен ехуларды елдің орманмен қоршалған таулы аймақтарына алып кетіп, түн ішінде гуигнгнмдардың малын ұрлау үшін үйір-үйірімен алып келуім мүмкін екен, бұл әрекет – тойымсыз әрі еңбекті ұнатпайтын ехулар үшін табиғи қылық.</seg>
<seg id="4094">Қожайынымның айтуынша, маңайдағы гуигнгнмдар күн сайын оны үлкен кеңестің ұсынысын орындауға үгіттеп жүргенін, сол себепті енді кейінге қалдыра алмайтынын айтты.</seg>
<seg id="4095">Ол менің өзге елге жүзіп баруға күшім жететініне күмәні барын жеткізді, сол үшін де теңізде жүре алатындай өзім бұрын сипаттағандай арба жасап алуымды ұсынды; бұл жұмысқа оның да, көршілерінің де қызметшілері көмектесетінін білдірді.</seg>
<seg id="4096">Ал оның өзіне келетін болсақ, қожайынның айтуынша, ол мені қызметте өмір бойы ұстауға дайын екен, себебі мені төмен жаратылысымның деңгейінде гуигнгнмдарға еліктеп, жаман қылықтар мен әдеттердің бірқатарынан жазылды деп есептейді.</seg>
<seg id="4097">Бас кеңестің қаулысын бұл елде гнглоайн деп атайтынына оқырман назарын аудара кетуім керек, тура аудармасы бойынша бұл сөз үгіттеу дегенді білдіреді, себебі гуигнгнмдар саналы жанды әлденеге мәжбүрлеуге болады дегенді түсінбейді; оған тек ұсыныс айтып, үгіттеп көндіруге болады; ал санаға бағынбайтын жан иесі өзін саналымын деп айтуға қақысы жоқ.</seg>
<seg id="4098">Мәртебелімнің сөзі мені қатты қапаландырып, түңілдірді; тап келген қайғыны көтере алмай, сол жерде қожайынымның аяғының астына есімнен тана құлап түстім; мен есімде жинаған кезімде ол мені өліп қалды деп ойлағанын мойындады (гуигнгнмдарда мұндай әлсіздік болмайды).</seg>
<seg id="4099">Мен әлсіз даусыммен өлім мен үшін үлкен бақыт болар еді дедім; әрине, үлкен кеңестің үгіттеуі мен достарының ұсыныстары дұрыс емес деп айта алмасам да, жетер-жетпес санама бағына келе, шешім бұған қарағанда жеңілірек болуы тиіс еді деп ойлаймын; мен өзім бір лига қашықтыққа да жүзіп бара алмас едім, ал ең жақын деген материк немес аралға дейін жүз лигадан артық жер болар; менің жолға шығуым үшін шағын ғана кеме жасауға қажетті материалдар бұл елде жоқ; бірақ бәрібір мәртебеліме мойынсұну және ризашылық белгісі ретінде мен қолымнан келгеннің бәрін жасап көремін; сонда да болса бұл істің нәтижесіз болатынын да алдын ала айта кету керек, мен өзіме өлімге кесілген адамдай қараймын, негізі өлімнің өзі мен үшін әлдеқайда жақсырақ болар еді, себебі, тіпті мен қандай да бір себеппен аман қалдым деген күннің өзінде, қалған күндерімді ехулардың арасында өткізіп, көз алдымда жақсы қасиеттерге үйретіп, мені түзу жолға бағыттайтын үлгі-өнеге жоқ жерде ескі жаман қылықтарым мен әдеттеріме қайта оралатыныммен қалай келісе алармын?!</seg>
<seg id="4100">Бірақ данышпан гуигнгнмдардың барлық шешімдері берік негізделгенін, мен сияқты түкке тұрғысыз ехудың оларға қарсы келтірер еш дәлелі жоқ екенін мойындай отыра, қожайыныма маған қызметшілерін кеме жасауға көмекке бермек болғаны үшін алғысымды жаудырдым; бірақ өз өмірімді сақтап қалуға, Англияға жеткен соң, гуигнгнмдарды мадақтап, олардың жақсы қасиеттерін өнеге ету арқылы өз отандастарыма пайда әкелуге тырысатынымды айттым, бірақ бұл үшін біраз уақыт сұрадым.</seg>
<seg id="4101">Мәртебелім маған қайық тұрғызу үшін екі ай уақыт берді, менің жолдасым әрі қызметшім болған торы қашырға (алыста болғандықтан мен оны осылай атай алармын деп ойлаймын) менің барлық бұйрықтарымды орындауды тапсырды.</seg>
<seg id="4102">Мен ең алдымен қашырмен бірге өзімді төңкеріс жасаған экипажым қалдырып кеткен жағаға келдім.</seg>
<seg id="4103">Төбеге шығып, теңізді барлап қарадым, солтүстік шығыста шағын аралды көргендей болдым; дүрбімді алып шығып, оны анық көре алдым; менің болжамым бойынша, ол осыдан бес лига қашықтықта екен.</seg>
<seg id="4104">Ал торы қашыр үшін арал тек сұрғылт бұлт тәрізді ғана көрінді: өзге елдердің барлығы туралы ешнәрсе білмейтін ол теңіздегі алыс заттарды мұндай құбылысқа үйренген адамдар секілді ажырата алмайтын еді.</seg>
<seg id="4105">Аралды ашқаннан кейін мен бұдан кейін ешқандай іздестіру жүргізбедім, қудалауға ұшыраған алғашқы уақытта менің тұрағым сол болар деп шештім, одан арғысын тағдыр талайымнан көре жатармын.</seg>
<seg id="4106">Үйге қайтып келген соң, торы қашырмен ақылдасып, жақын жердегі тоғайға бардым.</seg>
<seg id="4107">Оқырманды жұмысымның барысымен таныстырамын деп жалықтырып алғым келмейді; тек ауыр жұмыстың ең ауыр бөлігін өз мойнына алған торы қашырдың көмегімен алты апта ішінде үндістердің пирогасына ұқсас, бірақ одан сәл үлкендеу қайық жасап алғанымды, оны бір-бірімен өзім жасаған кендір арқан арқылы жалғанған ехулардың терісімен жапқанымды айту жеткілікті болар.</seg>
<seg id="4108">Оқырманды жұмысымның барысымен таныстырамын деп жалықтырып алғым келмейді; тек ауыр жұмыстың ең ауыр бөлігін өз мойнына алған торы қашырдың көмегімен алты апта ішінде үндістердің пирогасына ұқсас, бірақ одан сәл үлкендеу қайық жасап алғанымды, оны бір-бірімен өзім жасаған кендір арқан арқылы жалғанған ехулардың терісімен жапқанымды айту жеткілікті болар.</seg>
<seg id="4109">Желкенді де дәл осындай тәсілмен аталған жануарлардың терісінен жасадым; бұл үшін ең жас ехулардың терісі қажет болды, себебі кәрі ехулардың терісі тым қалың әрі дөрекі; сондай-ақ төрт ескек дайындадым, қоян мен құстардың суға піскен еті мен сүт және су толтырылған екі ыдыс та алдым.</seg>
<seg id="4110">Пирогамды қожайынымның үйі жанындағы үлкен тоғанға салып, сынақтан өткіздім, анықталған кемшіліктердің барлығын түзеттім, саңылауларды ехулардың майымен сылап, бітедім, мені мен жүктерімді көтере алатын жағдайға жеткіздім.</seg>
<seg id="4111">Қолымнан келгеннің бәрін істеп болған соң, мен қайықты абайлап арбаға тиедім, ехулар оны торы қашыр мен тағы бір қызметшінің бақылауымен жайлап теңіз жағасына апарды.</seg>
<seg id="4112">Барлығы дайын болып, сапарға шығатын күн келген кезде мен қожайыныммен, оның әйелімен, барлық отбасымен қоштастым; көзім жасқа толып, жүрегім қайғыдан қарс айырыла жаздады.</seg>
<seg id="4113">Мәртебелім, бір жағынан қызығушылығы, ал бір жағынан (мақтанып айтуға хақым болса) тілектестігі де бар болар, менің пирогамда көргісі келіп, бірнеше көршісіне мені бірге шығарып салуды ұсынды.</seg>
<seg id="4114">Бір сағаттай уақыт судың көтерілуін күтуге тура келді; желдің мен бағыт алған аралға қарай соғып тұрғанын байқап, қожайыныммен екінші рет қоштастым; тұяғын сүймек болып жерге құлайын дегенімде, ол аяғын көтеріп менің ерніме жайлап жақындатты.</seg>
<seg id="4115">Осы жайтты айтқаным үшін маған отандастарымның көпшілігі наразылық білдіргенін білемін.</seg>
<seg id="4116">Кейбір саяхат- шылардың өздеріне көрсетілген шапағатты айтып, мақтанатынын да білемін.</seg>
<seg id="4117">Бірақ бұл сын айтушылар гуигнгнмдардың әдептілігі және тектілігімен таныс болса, олар өз пікірін өзгертер еді.</seg>
<seg id="4118">Мәртебелімнің қасына ерген басқа гуигнгнмдарға өз құрметімді білдіріп, мен пирогама отырдым да, жағадан алыстай бердім.ХІ тарау</seg>
<seg id="4119">Автордың қауіпті саяхаты.</seg>
<seg id="4120">Ол Жаңа Голландияға жетіп, сол жерде мекендеуді ұйғарады.</seg>
<seg id="4121">Түземдіктердің бірі оның аяғын садақпен атып, жебемен жаралайды.</seg>
<seg id="4122">Оны тұтқын-дап, португалиялық кемеге зорлықпен отырғызады.</seg>
<seg id="4123">Капитанның авторға деген жақсы қарым-қатынасы.</seg>
<seg id="4124">Автор Англияға қайтып оралады.</seg>
<seg id="4125">Мен бұл үмітсіз саяхатыма 1714/15 жылдың 15 ақпанында, таңғы сағат тоғызда шықтым.</seg>
<seg id="4126">Жел маған қажет бағытқа соғып тұр еді; бірақ ескек есуден шаршап қалуым, ал желдің бағыты өзгеруі мүмкін екенін есепке алып, желкен көтеруге батылым барды; осылайша, судың қайтуының көмегімен мен сағатына жарты лига жылдамдықпен жүзіп келе жаттым.</seg>
<seg id="4127">Қожайыным мен оның достары мен көзден әбден таса болғанша жағада тұрды; торы қашырдың (ол мені қатты жақсы көретін) гнуй илла ниха мэйджах еху (өзіңе абай бол, сүйкімді еху) деп айғайлағаны жиі естіліп тұрды.</seg>
<seg id="4128">Мен, сәттілік бола қалған жағдайда, жан баласы тіршілік етпейтін бір аралды тауып алып, өміріме қажеттінің бәрін өз еңбегіммен тауып, сонда тұра берсем деген мақсатта едім; мұндай өмір мен үшін ең жақсы деген еуропалық сарайда бірінші министр болудан да артығырақ еді: ехулардың арасына қайтып оралып, олардың билігіне көну мен үшін өте қорқынышты болып көрінді.</seg>
<seg id="4129">Жалғыз қалсам, мен гуигнгнмдардың жақсы қасиеттері туралы ойлап, өз тайпамның азғындығы мен жамандығынан аулақта болар едім.</seg>
<seg id="4130">Оқырман менің теңізшілерімнің маған қарсы қастандық жоспарын құрып, мені капитан каютасына қамап қойғаны жайлы әңгімемді ұмытпаған болар, мен онда қай бағытқа жүзіп бара жатқанымызды білмей, бірнеше апта қамауда отырған едім; мені жағаға апарып салған теңізшілер шынайы әлде жалған ант-су ішіп, әлемнің қай бөлігінде жүргенін өздері де білмейтінін айтқан болатын.</seg>
<seg id="4131">Бірақ мен сол кезде Мейірімді Үміт мүйісінен оңтүстікке қарай он градуста немесе оңтүстік ендіктің 45 градусы шамасында жүзіп бара жатқан болармыз деп шамалағанмын.</seg>
<seg id="4132">Бұл жай ғана болжам болса да, мен шығысқа бет алуды ұйғардым, Жаңа Голландияның оңтүстік батыс жағалауларына, не болмаса осы жағадан батысқа қарай өзім армандаған аралға жетермін деп үміттендім.</seg>
<seg id="4133">Жел үнемі батысқа қарай соғып тұрды, ал кешкі алтылар шамасында, менің есебім бойынша шығысқа қарай он сегіз лига жүрген соң, мен өзімнен жарты мильдей жерде шағын аралды байқадым.</seg>
<seg id="4134">Бұл дауылдар шайған бұғазы бар жалаңаш жартас екен.</seg>
<seg id="4135">Пирогамды тоқтатып, жартасқа шықтым да, шығыста оңтүстік пен солтүстіктің арасында созылып жатқан жерді анық көрдім.</seg>
<seg id="4136">Түнді пирогамда өткізіп, таңертең ертемен қайта жолға шықтым да, сағат жетілерде Жаңа Голландияның оңтүстік шығыс жағалауына жеттім.</seg>
<seg id="4137">Бұл менің карталарда нақтысында орналасқан жерінен үш градустай шығысқа белгіленеді деген пікірімді бекіте түсті, көп жыл бұрын осы болжамымды біраз дәлелдер келтіріп, құрметті досым мистер Герман Молльге айтқан болатынмын, бірақ ол өзге ғалымдардың айтқанына сену дұрыс болар деп шешті.</seg>
<seg id="4138">Мен жағаға түскен жерімде түземдіктерді байқамадым, қолымда еш қаруым болмағандықтан, материкке тереңдеп енуге батылым бармады.</seg>
<seg id="4139">Жағадан бірнеше ұлутасты тауып алып, от жақсам түземдіктердің назарын аударармын деген қауіппен оларды шикідей жеп алдым.</seg>
<seg id="4140">Үш күн бойы азық- түлігімді көпке дейін жеткізу үшін теңіз ұлуларымен, басқа да жәндіктермен қоректендім, бақытыма орай, тұщы суы бар бұлақ тауып алдым, бұл маған біраз әл берді.</seg>
<seg id="4141">Төртінші күні материктің ішіне біраз ендеп кіруге батылданып, биіктеу бір жерде жиырма әлде отыз түземдікті көрдім, олар менен шамамен бес жүз ярд жерде болды.</seg>
<seg id="4142">Олардың барлығы – ерлер де, әйелдер де жалаңаш екен, қалың түтінге қарап оттың айналасында отырған болар деген ойға келдім.</seg>
<seg id="4143">Біреуі мені байқап қалды да, өзгелеріне көрсетті, бес еркек маған қарай жүрді, ал әйелдер мен балаларды от маңайына қалдырды.</seg>
<seg id="4144">Мен бар күшіммен жағаға тұра қашып, қайығыма міндім де жүзе жөнелдім.</seg>
<seg id="4145">Қашып бара жатқанымды көрген жабайылар соңымнан қуып, мен алысқа ұзап кеткенімше, соңымнан жебесін жаудырып үлгерді, оқ менің сол тіземе қадалды (жараның орны өлгенімше тыртық болып қалды).</seg>
<seg id="4146">Жебе уланған болуы мүмкін деп қорқып кеттім, сондықтан да жанталаса ескектерімді есіп, олардың оғынан барынша қашықтаған кезде (ауа райы тыныш еді) жараны мұқият сорып тастадым да, таңып қойдым.</seg>
<seg id="4147">Жағаға қайта баруға қауіптеніп, не істерімді білмей, екіұдай күйде солтүстікке қарай бағыт алдым, жел әлсіз болғанымен де, маған қарсы соғып тұрған болатын, сол себепті үнемі ескек есуге тура келді.</seg>
<seg id="4148">Жағаға түсетін ыңғайлы жер іздеп, жан-жағыма қарап келе жатқанымда солтүстік-солтүстік шығыстан бір желкенді көрдім, әр сәт сайын ол айқындала түсті, оны күту қажет пе, жоқ па деген күмәнмен біраз бөгеліп қалдым, бірақ ақыр соңында ехуларға деген жек көру сезімім жеңіп, пирогамды бұрдым да, ескек есіп оңтүстікке бет алдым, еуропалық ехулардың арасында өмір сүргенше, жабайылардың қолына түскенім дұрыс болар деп, таңертең өзім шыққан бұғазға қайта оралдым.</seg>
<seg id="4149">Пирогамды жағаға ендей кіргізіп, өзім алдында тауып алған тұщы сулы бұлақтың маңына, тастың артына жасырындым.</seg>
<seg id="4150">Кеме бұғазға жарты лига шамасындай жақындап келіп, жағаға тұщы суға арналған бөшкелері бар қайық жіберді (бұл орын оларға жақсы таныс болса керек), бірақ мен қайықты ол жағаға тым жақындап қалған кезде бір-ақ көрдім, сол себептен басқа жасырын жер іздеуге кеш еді.</seg>
<seg id="4151">Жағаға түскен теңізшілер пирогамды байқап қалды да, оны мұқият қарап шығып, иесі алыста емес болуы керек деген шешімге келді.</seg>
<seg id="4152">Жақсы қаруланған төртеуі әр саңылау мен әр бұтаны тіміскілеп, тастың артында бұғып жатқан мені тауып алды.</seg>
<seg id="4153">Біраз уақыт бойы менің түсініксіз, ебедейсіз киімімді, қоян терісінен тігілген шапанымды, ағаш табаны бар аяқ киімімді және тері шұлықтарымды таңырқай қарасты, бұл киімге қарап менің түземдік емес екеніме көздері жетті, себебі барлық түземдіктер жалаңаш жүретін.</seg>
<seg id="4154">Теңізшілердің бірі португал тілінде маған тұруымды бұйырды да, кім екенімді сұрады.</seg>
<seg id="4155">Оны жақсы түсіндім (бұл тілді жақсы білетінмін), орнымнан тұрып, өзімнің гуигнгнмдардың елінен қуылған бейшара еху екенімді, менің кетуіме рұқсат етулерін жалына сұрайтынымды айттым.</seg>
<seg id="4156">Теңізшілер өздерінің туған тілінде берілген жауапқа қайран қалды, бетімнің түсіне қарап, менің еуропалық екенімді білді; бірақ менің еху және гуигнгнм деген сөздермен нені айтқым келіп тұрғанын түсіне алмай, менің аттың кісінегеніне ұқсас біртүрлі сөйлеу мәнерімді күлкінің астына алды.</seg>
<seg id="4157">Мен қорқыныш пен жеккөрушіліктен қалшылдап тұр едім, мені еркіме жіберулерін тағы да сұрап, ақырындап пирогам жатқан жерге қарай шегіне бердім, бірақ олар менің қай елден келгенімді білгісі келіп, түрлі сұрақтар қойып, мені бөгеп қалды.</seg>
<seg id="4158">Мен оларға Англиядан екенімді, ол жақтан екі ел арасында бейбітшілік болған кезде бес жылдай бұрын кетіп қалғанымды, сол себепті олар маған жау көзімен қарамайды деп үміттенемін, мен бейшара өмірімнің қалған бөлігін өткізуге болатын жан иесі тұрмайтын бір мекен іздеп жүрген байғұс еху ғанамын.</seg>
<seg id="4159">Олар сөйлей бастағанда, бұл маған бұдан бұрын ешқайдан естімеген, табиғатқа жат, қисынсыз нәрсе болып көрінді; мен үшін бұл Англияда ит немесе сиыр, ал гуигнгнмдар елінде ехудың сөйлегені сияқты сұмдық дүние еді.</seg>
<seg id="4160">Ал португалдықтар үшін менің біртүрлі костюмім мен сөйлеу мәнерім қызық еді, бірақ айтқанымның барлығын олар түсінді.</seg>
<seg id="4161">Олар менімен сыпайы сөйлесіп, капитандары мені, бәлкім, Лиссабонға тегін апарып салатынын, ол жақтан мен отаныма қайтып орала алатынымды, екі теңізшінің кемеге барып, капитанға көргенін айтып, бұйрығын алатынын; оған дейін егер мен қашып кетпеймін деп салтанатты түрде уәде бермесем, олар мені күшпен ұстайтынын мәлімдеді.</seg>
<seg id="4162">Мен олардың ұсынысын қабылдауды жөн көрдім.</seg>
<seg id="4163">Олар менің оқиғамды естуге қатты қызыққанымен, мен тілімді тістей тұруға бекіндім, олар мені қайғыдан ақылынан адасқан болар деп шешті.</seg>
<seg id="4164">Екі сағаттан кейін тұщы суы бар бөшкелерді тиеп әкеткен қайық қайтып келді, ондағы теңізшілер капитанның мені кемеге жеткізу туралы бұйрығын ала келді.</seg>
<seg id="4165">Мен тізерлеп, мені еркіндікте қалдыруларын өтініп, жалбарындым, бірақ еш қайыр болмады, теңізшілер мені арқанмен байлап, қайыққа лақтырды, ол жерден мен кемеге жеткізіліп, капитанның каютасына әкеліндім.</seg>
<seg id="4166">Капитанның есімі Педро де Мендес екен, ол өте тәрбиелі, сыпайы адам болып шықты, маған өзім туралы азды-кем мәлімет беруімді, не ішіп, не жегім келетінін сұрады, кемеде өзіне қалай қараса, маған да сондай қарым-қатынас болатынына сендірді, маған сондай жақсы сөздер айтқандықтан, ехулардан осындай сыпайылық көрген мен қатты қайран қалдым.</seg>
<seg id="4167">Бірақ сонда да үнсіз әрі көңілсіз күйде қалдым, ол аздай, капитан мен теңізшілердің иісінен ғана есімнен тануға шақ қалдым.</seg>
<seg id="4168">Бұдан кейін менің пирогамда қалған тамақтарымды алып келуін өтіндім.</seg>
<seg id="4169">Алайда капитан маған балапан еті мен тамаша шараптан беруді және өте таза каютада төсек әзірлеуді бұйырды.</seg>
<seg id="4170">Мен шешінгім келмей, үстімдегі киіміммен төсекке жаттым, жарты сағаттан кейін, менің болжамым бойынша, экипаж түстеніп жатқан уақытта корабль бортына ұрланып шығып, ехулардың қасында болмау үшін теңізге секіріп, жүзіп құтылмақ болдым.</seg>
<seg id="4171">Бірақ теңізшілердің бірі маған бөгет жасады, менің қылығым туралы капитанға мәлімдеді.</seg>
<seg id="4172">Түскі астан кейін дон Педро маған келіп, мұндай көзсіздікке қалай барғанымды сұрады.</seg>
<seg id="4173">Ол өзінің бар ниеті маған көмек көрсетіп, қызмет жасау екеніне сендірмек болды; барынша сенімді әрі жақсы сөйлегені сондай, ақырында мен онымен титімдей ғана санасы бар жануарға қарағандай қарауға келісім бердім.</seg>
<seg id="4174">Қысқаша ғана өз саяхатым туралы, кемемдегі экипаждың көтерілісі мен олардың мені қалдырып кеткен ел мен ол жақта өткізген үш жыл туралы әңгімелеп бердім.</seg>
<seg id="4175">Капитан менің әңгімемді елес әлде сандырақ ретінде қабылдады, бұл менің намысыма тиді, себебі барлық елдегі ехуларға тән өтірік айтуды және өзім секілділердің сөзіне сенбестікпен қарауды мен мүлдем ұмытқан едім.</seg>
<seg id="4176">Мен капитаннан оның елінде жоқты бар деп айтатын әдет бар ма еді деп сұрадым, өзімнің өтірік деген сөздің мағынасын ұмытқанымды, Гуигнгнмияда мың жыл тұрсам да, ол жақта тіпті ең соңғы қызметшіден өтірік естімейтінімді, оның маған сенетін-сенбейтіндігі мен үшін бәрібір екендігін, бірақ сыпайылығына ризашылығым ретінде оның табиғи кемшілігіне кешіріммен қарауға, маған айтатын қарсылықтарының барлығына жауап беруге дайын екенімді, сонда оның ақиқатқа көз жеткізетінін айттым.</seg>
<seg id="4177">Капитан ақылды адам екен, мені өз сөздеріме қарама- қайшы бірнәрсе айтып қалар деген үмітпен көп мәрте сұрақтар қойғанымен, менің әңгімемнің қандайда бір бөлімінен күмән келтірер ешнәрсе таба алмай, менің шыншылдығым туралы жақсы пікір қалыптастырды.</seg>
<seg id="4178">Бірақ, егер менің шындыққа деген махаббатым расында да терең болса, осы саяхат барысында бұдан бұлай өз өмірімді қиюға әрекет жасамайтыным туралы уәде беруімді өтінді, әйтпесе Лиссабонға дейін мені қамап ұстауға мәжбүр болатынын жеткізді.</seg>
<seg id="4179">Мен оған уәде беріп, ехулардың арасына қайтып оралмау үшін қандай да болмасын қайғы-қасіретке төзетінімді қоса айттым.</seg>
<seg id="4180">Саяхатымыздың барысында ешқандай көңіл бөлерлік оқиға бола қойған жоқ.</seg>
<seg id="4181">Капитанға ризашылығымның белгісі ретінде мен кейде оның өтінішін қабыл алып, қасында отыра тұруға келісім беретінмін, адамзат тегіне деген жақтыр- маушылығымды жасыруға тырысқаныммен, бәрібір бұл сезімім байқалып қалатын; капитан ешнәрсе байқамағандай түр көрсететін.</seg>
<seg id="4182">Күннің басым бөлігін теңізшілермен кездескім келмей, каютамда өткізетінмін.</seg>
<seg id="4183">Капитан менің жабайы киімімді шешуімді өтініп, өзінің ең жақсы деген костюмін ұсынса да, мен ехудың денесіне тиген киімді киюге жиіркеніп, бас тартып келдім.</seg>
<seg id="4184">Тек ол кигеннен кейін жуылған екі таза жейдесін ғана сұрап алдым.</seg>
<seg id="4185">Мен оларды күн сайын ауыстырып, өзім жуып алатынмын.</seg>
<seg id="4186">Біз Лиссабонға 1715 жылдың 15 қарашасында келіп жеттік.</seg>
<seg id="4187">Жағаға шығар алдында капитан айналамызға адамдар жиналып қалмауы үшін менің үстіме өзінің плащын жапты.</seg>
<seg id="4188">Мен одан гуигнгнмдар туралы айтқандарымды ешкімге айтып қоймауын өтіндім, себебі мұндай жағдайда маған тек қызықтаушылар тобын жинап қана қоймай, түрмеге қамалу, тіпті инквизицияның шешімімен отқа өртелу қаупі төніп тұр еді.</seg>
<seg id="4189">Капитан маған жаңа киімге тапсырыс беруді ұсынды, мен тігіншінің өлшемдер алуына көнбей қойдым, бірақ дон Педроның бойы шамамен менімен бірдей болғандықтан, оған арналып тігілген киімдер маған да шақ болатын еді.</seg>
<seg id="4190">Ол сондай-ақ маған қажетті жап-жаңа заттар алып берді, бірақ сонда да олардың барлығын қолданар алдында тәулік бойы желге қақтырып алдым.</seg>
<seg id="4191">Капитан бойдақ екен, сондықтан оның не бары үш-ақ қызметшісі бар, олардың ешқайсысына біздің дастарқан басында қызмет көрсетуге рұқсат етілмеді; жалпы оның маған деген қарым-қатынасы өте жақсы болды, ол маған түсіністікпен қарап, барынша қолайлы жағдай жасауға ұмтылды, уақыт өте келе мен оның үнемі қасымда болғанына үйрендім.</seg>
<seg id="4192">Оның үгіттеуіне көніп, тіпті артқы терезеге қарауға да келісім бердім.</seg>
<seg id="4193">Осылайша ақырындап басқа бөлмеге бардым, ол жақтан далаға қарауым мұң екен, бірден шошына артқа шегіндім.</seg>
<seg id="4194">Бір аптадан кейін капитан мені төменге түсіп, кірер есіктің алдында отыра тұруға көндірді.</seg>
<seg id="4195">Менің қорқынышым аздап кеми берді, ал адамдарға деген жек көру мен жиіркеніш сезімі керісінше ұлғая берді.</seg>
<seg id="4196">Ақырында мен батылым барып, капитанмен бірге далаға шықтым, бірақ мұрнымды темекімен немесе рутамен (мәңгі жасыл хош иісті шөптердің бір түрі) жабуға мәжбүр болдым.</seg>
<seg id="4197">Шамамен он күн өткен соң, менен өзімнің отбасым мен үй шаруашылығым туралы біраз әңгімелерімді естіген дон Педро отаныма қайтып, әйеліммен, балаларыммен бірге тұру менің азаматтық әрі ар-ождандық парызым екенін мәлімдеді.</seg>
<seg id="4198">Оның айтуынша, жер бетінде жан аяғы баспайтын бос аралды табу қиын екенін, ал өз үйімде мен өзім қожайын екенімді, өмір бойы ешқайда шықпай, қамауда отырамын десем де өзім білетінімді айтты.</seg>
<seg id="4199">Ақырында мен бұдан жақсысын таба алмайтынымды мойындап, оның айтқанына көндім.</seg>
<seg id="4200">Лиссабоннан 24 қараша күні ағылшынның сауда кемесінде аттандым, оның қожайыны кім екенін сұрамаппын.</seg>
<seg id="4201">Дон Педро мені кемеге шығарып салып, жолыма жиырма фунт қарызға берді.</seg>
<seg id="4202">Ол менімен өте сыпайы қоштасып, мені құшақтады, мен жиіркенішімді әрең жасырдым.</seg>
<seg id="4203">Жол бойы не капитанмен, не теңізшілермен сөйлескен жоқпын, ауырдым деп сылтауратып, каютама қамалып алдым.</seg>
<seg id="4204">1715 жылдың 5 желтоқсанында, таңғы сағат тоғыздарда біз Даунста зәкір тастадық, түскі үштерде мен Росергайстағы үйіме аман-есен жеттім.</seg>
<seg id="4205">Әйелім мен балаларым мені қайран қала қарсы алды, олар мені әлдеқашан өлдіге жорып қойған екен; шынымды айтсам, олардың түрі менің бойымды жек көру, жиіркену мен менсінбеу сезіміне толтырды, әсіресе, арамыздағы туыстық байланысты ойлағанда бұл сезімдер күшейе түсті.</seg>
<seg id="4206">Гуигнгнмдардың елінен қуылғаннан кейін өзімді ехулардың түріне шыдауға үйретіп, біраз уақыт дон Педро де Мендестің қасында өткізсем де, есім мен қиялым үнемі гуигнгнмдардың жақсы қасиеттері мен ойларына толы болды.</seg>
<seg id="4207">Ал ехулардың ұрғашысының бірімен жақындасу арқылы мен осы жануарлардың бірнешеуінің әкесі болғанымды ойласам, мен өзімнен өзім ұялып, намыстанып, жиіркеніп кететінмін.</seg>
<seg id="4208">Үйге кіре салысымен, әйелім мені құшақтай алды да, сүйе бастады, осы жылдар ішінде мен бұл сұмпайы жануардың маған қолын тигізгенін ұмытып қалыппын, шыдай алмай, есімнен танып қалдым, бір сағаттай өзіме өзім келе алмадым.</seg>
<seg id="4209">Осы жолдарды жазып отырған қазіргі кезеңде менің Англияға қайтып келгеніме бес жыл уақыт өте шығыпты.</seg>
<seg id="4210">Бірінші жылы мен әйелім мен балаларымның түрін де көргім келмейтін, олардың иісіне де әрең шыдайтынмын; ал бір бөлмеде бір дастарқанға отыру деген мен үшін ең зор азап еді.</seg>
<seg id="4211">Қазірдің өзінде олар менің наныма қол тигізіп немесе менің кесемнен су іше алмайды, мені тіпті қолымнан ұстау- ға әлі күнге дейін рұқсат етпеймін.</seg>
<seg id="4212">Ал ең алғашқы қалтама түскен ақшамды мен екі айғыр сатып алуға жұмсадым, оларды тамаша атқорада ұстаймын; олардан кейін менің ең жақсы көретін адамым атшы болып табылады; себебі оның атқорадан әкелетін иісі мен үшін жанға шипа болар тамаша иіс болып саналады.</seg>
<seg id="4213">Жылқылар мені жақсы түсінеді, мен олармен күн сайын төрт сағаттай сөйлесемін.</seg>
<seg id="4214">Олар ауыздық пен ер-тоқым дегеннің не екенін білмейді, бірақ менімен достасып алды, өзара да жақсы дос.ХІІ тарау</seg>
<seg id="4215">Автордың шыншылдығы.</seg>
<seg id="4216">Оның бұл еңбекті жариялаудағы мақсаты.</seg>
<seg id="4217">Шыншылдықтан ауытқитын саяхатшыларға наразылығын білдіреді.</seg>
<seg id="4218">Автор бұл кітапты жазуда өзінің ешқандай жаман ойы болмағанын дәлелдейді.</seg>
<seg id="4219">Бір қарсы пікірге жауап.</seg>
<seg id="4220">Колонияларды мекендеу әдісі.</seg>
<seg id="4221">Отанды мадақтау.</seg>
<seg id="4222">Автор сипаттаған елдерге тәждің талассыз құқығы.</seg>
<seg id="4223">Оларды жаулап алудың қиындығы.</seg>
<seg id="4224">Автор оқырманмен қоштасады; ол болашақтағы өмір салты туралы жоспарларымен бөліседі, пайдалы кеңестер беріп, кітабын аяқтайды.</seg>
<seg id="4225">Сонымен, құрметті оқырман, мен саған он алты жыл және жеті айдан артыққа созылған саяхаттарым туралы барынша шынайы мәліметтерді бердім, мен бұл жерде әсірелеуге қарағанда, ақиқаттың болуына көбірек назар аудардым.</seg>
<seg id="4226">Бәлкім, басқа саяхатшылар сияқты мен сені түсініксіз, таңғажайып әңгімелермен таңғалдыра да алар едім, бірақ мен болған оқиғаны барынша қарапайым сөздермен және тіркестермен жеткізуге тырыстым, себебі менің басты мақсатым сені қызықтыру емес, мәліметтер беру еді.</seg>
<seg id="4227">Бізге, ағылшындар мен басқа еуропалықтардың аяғы жетпейтін алыс елдерге саяхаттаушыларға, теңізде немесе құрғақта өмір сүретін небір жануарлар туралы әңгімені ойдан шығара салу түк емес.</seg>
<seg id="4228">Ал саяхаттардың негізгі мақсаты – адамдардың сауатын ашып, оларды жақсылыққа тарту, олардың миын өзге елдердегі жақсы да, жаман да үлгілермен жетілдіре түсу.</seg>
<seg id="4229">Мен әрбір саяхатшыны сапары туралы әңгімелерін жарыққа шығарардан бұрын лорд жоғары канцлердің алдында өзінің баспадан шығарғалы жатқанының барлығы оның адамгершілік пікірі бойынша тек қана ақиқат болып табылатыны туралы ант беруі тиіс деген заң қабылдануын тілер едім.</seg>
<seg id="4230">Жас кезімде мен де талай саяхат туралы кітаптарды қызығушылықпен оқып шыққан болатынмын, бірақ содан бері жер шарын түгелдей аралап шықтым, көпшілік мысалдардың өтірік екенін өз тәжірибемнен білген соң, мен мұндай кітаптарды оқуға жиіркенетін болдым, адамның сенгіштігін осылайша ұялмай пайдалануға ашулана қараймын.</seg>
<seg id="4231">Менің таныстарым іс-әрекетімді отаным үшін пайдалы деп мойындағаннан кейін, өзімнің алдыма ақиқатты қатаң ұстану деген ереже қойдым, осы ережені еш бұлжытпай сақтаймын; тіпті ұзақ уақыт бойы өзім тек қарапайым тыңдаушысы ғана болған менің құрметті әрі текті қожайыным мен өзге де құрметті гуигнгнмдардың ақыл-кеңестері мен үлгі-өнегесі көз алдымда тұрғанда бұл ережеден ауытқу туралы ой да туындаған емес.</seg>
<seg id="4232">Тек жақсы жад пен мұқият күнделіктен басқа ешқандай талант пен дарынды, білімді де қажет етпейтін шығармалар автор үшін ешқандай атақ әкелмесін жақсы білемін.</seg>
<seg id="4233">Сондай- ақ саяхаттар туралы шығармалардың авторлары сөздік құрастырушылар тәрізді, орнын басқан, демек, әлдеқайда жоғарыда болатын басқа авторлардың ауырлығы мен биіктігінің көлеңкесінде қалатынын да білемін.</seg>
<seg id="4234">Кейіннен менің сипаттаған елдеріме барған басқа саяхатшылар менің қателіктерімді байқап (егер мен қателік жіберсем), өздері де жаңа ашылулар жасап, мені көлеңкеде қалдырып, өздері бірінші кезекке шығып жатса, онда әлем мен сияқты жазушының болғанын ұмытып та кетер.</seg>
<seg id="4235">Егер мен атақ үшін жазып жатқан болсам, бұл мен үшін өкінішті болар еді; бірақ менің басты мақсатым қоғамның игілігі болғандықтан, менің еш ренжитін себебім жоқ.</seg>
<seg id="4236">Расында да, менің гуигнгнмдардың жақсы қасиеттері туралы жазған- дарымды оқып отырған адам өзін елінде үстемдік құрушы саналы жануар ретінде қарастырса, ол өз бойындағы жаман қасиеттеріне ұялмай қоя ала ма?</seg>
<seg id="4237">Мен ехулар билейтін басқа шалғай елдер туралы ешнәрсе айтпай-ақ қояйын, олардың арасында ең аз бұзылғаны бробдингнеждіктер, олардың мінез- құлық және билік туралы дана ережелерін орындау біз үшін үлкен бақыт болар еді.</seg>
<seg id="4238">Бірақ бұл тақырыпты одан әрі жалғас- тырмай, қорытынды мен шешімдерді қабылдауды ойлы оқырманға қалдырмақпын.</seg>
<seg id="4239">Бұл шығарма ешқандай дау мен реніш туғызбайтыны туралы сенім менің көңілімді қош етеді.</seg>
<seg id="4240">Расында да, біз үшін ешқандай сауда-саттық, саяси қызығушылық тудырмайтын, шалғайдағы елдер туралы тек құрғақ фактілерді тізіп шыққан автордың кітабына қандай дау айтылуы мүмкін?</seg>
<seg id="4241">Мен әдетте саяхатшыларға айтылатын әділетті реніштерге орын қалдырмауға барынша тырыстым.</seg>
<seg id="4242">Сонымен бірге мен барлық жайттарға қандай да бір партияның көзқарасымен қарамаймын, қандай да бір адамның немесе топтың атына деген ренішім жоқ, ешқандай ішкі ойым да жоқ.</seg>
<seg id="4243">Мен гуигнгнмдар сияқты тамаша жаратылыс иелерінің арасында өткізген жылдарымның арқасында бойыма сіңірген жақсылықтар арқасында өзім біршама биік тұрған адамзаттың көзін ашып, дұрыс жолға бағыттауды ғана мақсат еттім.</seg>
<seg id="4244">Ешқандай пайда мен мақтаудың маған қажеті жоқ.</seg>
<seg id="4245">Ең кінәмшіл деген адамның өзі өз тарапына реніш ретінде қабылдайтындай бірде-бір сөз айтқан жоқпын.</seg>
<seg id="4246">Осылайша, барлық қайшылық іздеушілер, сыншылар мен шолушылар, бақылаушылар мен жамандаушылар, аңдушылар мен жандайшаптар өзінің талантын шыңдауға шығармасынан бірде-бір материал таба алмайтын еш мүлтіксіз автормын деп айта аламын.</seg>
<seg id="4247">Әрине, маған ағылшын азаматы ретінде отаныма қайтып орала салысымен министрлердің біріне баяндама хат жазуым керек екендігін сыбырлағандар да болды, себебі осы елдің азаматы ашқан әрбір ел корольге тиесілі.</seg>
<seg id="4248">Бірақ, менің ойымша, жоғарыда сипатталған елдердің барлығын жаулап алу Фердинанд Кортестің қорғансыз америкалықтарды жаулап алғаны сияқты жеңіл болмасы анық.</seg>
<seg id="4249">Лилипуттар, менің ойымша, оларды бағындыруға қарсы армия немесе флот жасақтауға тұрмайтын халық, ал бробдингнеждіктерге шабуыл жасау қауіпті әрі ақылға қонымсыз, ал төбелерінен ұшатын арал төнгенде ағылшын әскерлері өздерін жақсы сезіне қояр деп ойламаймын.</seg>
<seg id="4250">Әрине, гуигнгнмдар соғысқа жақсы дайындалған дей алмаймын, бұл өнер олар үшін мүлдем жат нәрсе, әсіресе, от шашатын қаруды олар білмейді.</seg>
<seg id="4251">Бірақ министр бола қалсам, оларға шабуыл жасауға кеңес бермес едім.</seg>
<seg id="4252">Олардың байсалдылығы, бірлігі, батылдығы мен отанға деген махаббаты соғыс қаруын білмейтіндігінің орнын жақсы толтырар еді.</seg>
<seg id="4253">Еуропа армиясының дәл ортасына шауып кіріп, сапты бұзып жіберген, арбаларды төңкеріп, артқы аяқтарының тұяқтарымен аяусыз ұрып, сарбаздардың бет-аузын котлетке айналдыра езіп жіберген жиырма мың гуигнгнмды көз алдыңызға елестетіңізші.</seg>
<seg id="4254">Олар Августу берген сипаттамаға әбден сай: recalcitrant undique tutus.</seg>
<seg id="4255">Бұл елді жаулап алу жоспарының орнына мен Еуропаны өркениеттендіре түсіру үшін отандастарымыздың қажетті бөлігін ар, намыс, әділдік, шыншылдық, ұстамдылық, бірлік, ерлік, тазалық, пәктік, достық, тілектестік және адалдықтың алғашқы негіздерін үйреніп келуге жіберген болар едім.</seg>
<seg id="4256">Бұл ұғымдар Еуропа тілдерінің көпшілігінде сақталып қалған, оларды қазіргі заманғы да, ежелгі де жазушылардың шығармаларынан кездестіруге болады.</seg>
<seg id="4257">Мұны өзімнің қарапайым оқығандарым арқылы дәлелдей аламын.</seg>
<seg id="4258">Бірақ мені ұлы мәртебелімнің иелігіндегі жерлердің ауқымын мен ашқан елдер есебінен кеңейтуге көмектесуден тартып тұрар тағы бір себеп бар.</seg>
<seg id="4259">Расымды айтсам, мені кейде мемлекет басшыларының тарапынан көрсетілетін әділеттілікке күмән билейді.</seg>
<seg id="4260">Мәселен, дауыл бір топ теңіз қарақшысын оларға белгісіз бағытқа алып кетті делік, қарақшылар тонау мен қарақшылық жасау үшін жерге түседі, ол жерден өздерін жақсы қабылдаған тып-тыныш, бейбіт тұрғындарды тауып алып, елге жаңа атау береді, корольдің атымен оны жаулап алады, ескерткіш белгі ретінде шіріген тақтай немесе тас орнатады, он шақты не одан да көп түземдіктерді өлтіреді, кемеге бірнеше адамды ала кетеді, отанына қайтып келіп, кешірімге ие болады.</seg>
<seg id="4261">Осылайша құдайдың әмірімен жаңа колония пайда болады.</seg>
<seg id="4262">Мүмкіндік туа қалған жағдайда ол жаққа бірден кемелер аттандырылады, түземдіктер өз жерінен қуылып немесе түгелдей жойылады, князьдері алтындарын беру үшін аяусыз азапталады; кез келген адамшылыққа жат іс-әрекет, кез келген азғындық үшін жол ашылады, жер өзінің ұлдарының қанына боялады.</seg>
<seg id="4263">Әрине, бұл сипаттама британ ұлтына еш қатысы жоқ, бұл ұлт колонияларды қоныстандыру турасында даналығымен, қамқорлығымен және әділдігімен, дін мен ағарту ісінің дамуына ықпал ететін жоғары рухани қасиеттерімен; христиан дінін таратуда барынша құдайшыл әрі дарынды әулие әкейлерді таңдай білуімен, провинцияларын тіліне ие бола білер, тәртіпті метрополия тұрғындарын қоныстандыруда абай болуымен, барлық колонияларында әкімшілік қызметтерге өте дарынды, азғындық пен пара алудан аулақ шенеуніктерді сайлауда әділдікті қатаң құрметтеуімен, ақырында өздеріне сеніп тапсырылған тұрғындардың қамын ойлайтын және корольдің ар-намысын қорғаумен көзге түскен сақ әрі қамқор губернаторлар сайлауымен бүкіл әлем үшін үлгі бола алады.</seg>
<seg id="4264">Алайда мен сипаттап берген елдердің тұрғындарының басып алынуға, құлдыққа кетуге, құртылуға немесе қуылуға еш құлқы жоқ болғандықтан, сондай-ақ бұл елдерде алтын да, күміс те, қант та, темекі де болмағандықтан, менің қарапайым ойымша, олар біздің құлшынысымыз, қызығушылығымыз бен ерлігіміз үшін қажетті объектілер болып табылмайды.</seg>
<seg id="4265">Әрине, егер кімде-кім басқа пікір ұстанғысы келсе, мен бұл елдерге бірде-бір еуропалық бұрын-соңды аяғын басып көрген емес деп ант бере аламын, себебі,</seg>
<seg id="4266">меніңше, түземдіктердің айтқанына сену қажет, бұл жерде дау тек аңыз бойынша көптеген ғалымдар бойынша Гуигнгнмиядағы таудың басында пайда болған, бүкіл сұмпайы жануарлардың барлығы солардан тараған екі еху турасында ғана болуы мүмкін, ол екі еху ағылшын болғанға ұқсайды, олардың ұрпақтарының бет-әлпеті тым ұсқынсызданғанына қарамастан, солай деп шешім қабылдауға болады.</seg>
<seg id="4267">Ал жаңадан табылған елдерді корольдің атымен жаулап алуға келсек, мұндай ой менің басыма ешқашан келген де емес, келген күннің өзінде менің сол кездегі жағдайымды есепке ала отырып, мен бұл жайтты қолайлы кезге дейін қалдыра тұрар едім.</seg>
<seg id="4268">Осылайша, маған саяхатшы ретінде жасалуы мүмкін жалғыз ғана ескертуге жауап бере отырып, мен құрметті оқырманыммен түпкілікті қоштасамын, өз ойларыммен оңаша қалып, гуигнгнмдар үйреткен жақсы қасиеттерді тәжірибеде қолдану, өз отбасымның ехуларын тәрбиелеп, айнадағы бейнеме жиі қарап, мүмкін болса, өзімді адамның бет-жүзін көруге үйрету, отанымдағы гуигнгнм-дардың жабайылығына өкініш білдіру, сонда да болса біздің жылқылар ақыл-санасы жағынан әлдеқайда төмен болса да, дене бітімі жағынан өте ұқсас болып келетін текті қожайыным үшін ғана оларға құрметпен қарау үшін Редрифтегі бағыма кетемін.</seg>
<seg id="4269">Өткен аптадан бері мен әйеліме менімен бірге түскі асты ішуге және анда-санда қоятын сұрақтарыма барынша қысқа жауап беруге рұқсат бердім, бірақ ол үстелдің арғы шетінде отыруы тиіс.</seg>
<seg id="4270">Ехулардың иісі мен үшін әлі де жиіркенішті, сондықтан мен мұрнымды рута, лаванда немесе темекі жапырағымен жауып отырамын.</seg>
<seg id="4271">Егде адамға ескі әдеттерден арылу қиын болса да, біраз уақыттан кейін көрші ехулардың түрінен жиіркенбей, олардың тістері мен тырнақтарынан қорықпауға үйрене алармын деп үміттенемін.</seg>
<seg id="4272">Егер ехулар табиғат берген жаман қасиеттерімен ғана қалса, мен оларды соншалықты жек көрмеген де болар едім.</seg>
<seg id="4273">Сотты, қалта ұрысын, полковникті, сайқымазақты, ақсүйектерді, ойыншы мен саясаткерді, жеңгетай мен дәрігерді, жалған куәлік етушіні, алдаушы мен сот орындаушысын, сатқынды, тағы басқа да солар сияқты ехуларды көргенде мен еш ашуланбаймын, олардың болуы заңды нәрсе.</seg>
<seg id="4274">Бірақ мен дене және жан ұсқынсыздығын, түрлі ауруларды көргенде, оларға әсіре мақтаныш сезімі қосылғанын байқағанда, шыдамым шегіне жетеді, мұндай жануар мен осындай азғындық қалайша бір жерде тоғыса алатынын мен түсінбеймін.</seg>
<seg id="4275">Дана әрі текті гуигнгнмдардың теңдессіз жақсы қасиеттері өте көп, бірақ олардың тілінде бұл жаман қылықты сипаттайтын термин мүлдем жоқ, ол ол ма, оларда тіпті ехулардың жаман- дығынан басқа жамандық атаулыны суреттейтін сөздер жоқ, бірақ олардың бойынан да гуигнгнмдар мақтаныш деген жаман қасиетті көре алмаған.</seg>
<seg id="4276">Бірақ мен үлкен тәжірибеме қарай бұл жаман қылықты осы жабайы ехулардың бойынан байқаған едім.</seg>
<seg id="4277">Бірақ мен екі қолымның бар екеніне мақтанбайтыным секілді, санаға бағынып өмір сүретін гуигнгнмдар да өздерінің жақсы қасиеттерімен мақтанбайды, әрине, екі қолым бар деп еш адамның да мақтанбасы анық, алайда қолының біреуі жоқ бола қалса, ол өте бақытсыз болар еді.</seg>
<seg id="4278">Бұл тақырыпты қайта-қайта айта беретін себебім, ағылшын ехуларының қоғамын барынша жақсы етуге тырысқаным, сол үшін де осы бір ақылға сыйымсыз жаман қасиеті бар адамдардан менен барынша аулақ жүруін өтінемін.</seg>
<seg id="4279">Үй жануарлары – үйдегі деген сөзден шыққан</seg>
<seg id="4280">Бірде Дәурен тотықұстан былай деп сұрады:</seg>
<seg id="4281">Кузя, айтшы, үй жануарлары жабайылардан несімен ерекшеленеді?</seg>
<seg id="4282">Ал сен өзің ойлан тауып көр.</seg>
<seg id="4283">Дәурен ойланып қалды, сосын былай деді:</seg>
<seg id="4284">Үй жануарларының қожайыны бар, ал жабайыларда жоқ!</seg>
<seg id="4285">Жалпы алғанда жөн, - деп, Кузя баланы мақтап қойды, сосын былай деп қосты:</seg>
<seg id="4286">Мен сендерді көптен бері ауылдағы менің достарыма қонақ боп қайтуға шақырғалы жүр едім.</seg>
<seg id="4287">Виталик оны былай деп түзетіп қойды:</seg>
<seg id="4288">Біздің достарымызға.</seg>
<seg id="4289">Тотықұс түк естімеген болды.</seg>
<seg id="4290">Мәселе былай, менің достарымның үлкен шаруашылығы бар, онда олар сиыр, қой, ат пен шошқа бағады.</seg>
<seg id="4291">Біз ол жақта үй жануарларымен танысамыз, олардың тіршілігін көреміз және сонымен қатар жаңа сөздер үйреніп қайтамыз.</seg>
<seg id="4292">Қараңдар, қандай кішкентай лақ, -деп, Кузя лақты нұсқады.</seg>
<seg id="4293">Ой, ал оның анасы қайда?</seg>
<seg id="4294">Мұндай бүлдіршіндер ата-анасынан алыс жүрмеуге тиіс, -деп Лилиан басын шайқады.</seg>
<seg id="4295">Келіңдер оның анасын іздеп табайық, - деген ұсыныс қойды Виталик.</seg>
<seg id="4296">Бізге оны іздеудің керегі не.</seg>
<seg id="4297">Міне ол, - деп кішкентай Ник саулықты көрсетті.</seg>
<seg id="4298">Ол да өзінің балақайы сияқты әппақ.</seg>
<seg id="4299">Демек бұл оның анасы.</seg>
<seg id="4300">Бәрі күліп жіберді.</seg>
<seg id="4301">Тек Ник қана өкпелеп, қабағын түйді.</seg>
<seg id="4302">Ник, сен қателестің, - деп әпкесі Никті құшақтады.</seg>
<seg id="4303">Міне, қарашы өзің.</seg>
<seg id="4304">Біздің лағымыздың титімдей мүйіздері бар.</seg>
<seg id="4305">Ал лақтың анасының – ешкімнің - мүйізі үлкен.</seg>
<seg id="4306">Лаққа сен саулық қойды анасы деп тауып отырсың. Ал қойлардың өз балалары бар. Оларды қозылар деп атайды.</seg>
<seg id="4307">Әр төлдің өз анасы бар.</seg>
<seg id="4308">Ал аналардың өз төлі бар.</seg>
<seg id="4309">Соны шатастырма.</seg>
<seg id="4310">Сен біздің анамызды һзге ешкіммен де шатастырмайсың ғой.</seg>
<seg id="4311">Сондықтан мұқият қара да, есіңе сақтап ал!</seg>
<seg id="4312">ҚҰС АУЛАСЫ</seg>
<seg id="4313">Достарға Виталик пен Кузяның достарында мейман болу ұнап калды.</seg>
<seg id="4314">Үй иесі оларга ішуге жаңа сауылған сүт берді, атқа мініп сейілдеуге және лақтармен ойнауға рұқсат етті.</seg>
<seg id="4315">Балақайлар шаруа қожалығында тағы бір күн аялдауға ынта білдірді.</seg>
<seg id="4316">Таңертең балаларды әтеш оятып жіберді, ол Кузяга былай деп айқайлаған болатын:</seg>
<seg id="4317">-Ей, тотықұс! Тезірек шық бері! Кун кетеріліп келеді.</seg>
<seg id="4318">Кузя оянып кеттіде, ізінше өзінің достарын оятуға кірісті:</seg>
<seg id="4319">-Ей, жатып өнерлер, күнді қарсы алуға тұрыңдар!</seg>
<seg id="4320">Ник жастықтың астына тығылып қалуға тырысты, бірақ оны Кузя тауып алды да, өкшесінен шымшылай бастады.</seg>
<seg id="4321">Ұйықтауды жақсы көретін Сауран да сыбағасын алды.</seg>
<seg id="4322">Виталик тотықұсты тыныштандырмақ болып:</seg>
<seg id="4323">Сен нелітен бізді сонша ерте ояттың, Кузя? - деп сұрады.</seg>
<seg id="4324">Себебі біз бүгінгі сабақты құс ауласында өткіземіз.</seg>
<seg id="4325">Ондағы халық ерте тұрады, әтеш шакырысымен оянады, тіпті балапандар да.</seg>
<seg id="4326">Зоо</seg>
<seg id="4327">Бірде Лилиан сабаққа Никті ертпей келді.</seg>
<seg id="4328">Сенщ бауырьщ кайда? - деп сурады одан Кузя. - Ол, не, ауырып калды ма?</seg>
<seg id="4329">Одан да жаман! - деп, Лилиан ашулы жауап катты.</seg>
<seg id="4330">Ник ескеншде атагы жер жарган ацшы боламын деді.</seg>
<seg id="4331">Онда не тұр? - деп таңырқады достар.</seg>
<seg id="4332">Калайша «онда не тур»?</seg>
<seg id="4333">Ол арыстандар мен жолбарыстарды, тағы да бөкендерді, керіктерді жене қолтырауындарды ауламакшы!</seg>
<seg id="4334">Ал мен оны каламаймын!</seg>
<seg id="4335">Менің бауырымнын KесірmеH осы хайуандардың жер бетшен жогалып кетуш мен тйт де каламаймын!</seg>
<seg id="4336">Лилиан, ініңе ашуланудың керегі жоқ, кой оньщды, - деп отшд1 Виталик курбы- сына.</seg>
<seg id="4337">Ол ел! кішкентай ғой, - деп, Кузя да Никке жактасты.</seg>
<seg id="4338">Біз бүгін хайуанаттар бағына - зообаққа барамыз.</seg>
<seg id="4339">Менің ойымша, ол хайуандармен жақынырақ танысқаннан кейін, оларды өлтірсем деген тілегін біржолата ұмытады.</seg>
<seg id="4340">Шынында солай болды.</seg>
<seg id="4341">Сабақтан кейін хайуанаттар бағына барғанда, Никтің сонда тұратын зообак жануарларымен достасып кеткені сондай, өскенде оларды емдейтін дәрігер - ветеринар болуға бел байлады.</seg>
<seg id="4342">Табиғатта қажет тамактарын тауып, ездерін ездері асырайтын, жаула ры мен ауа райы қолайсыздығынан өздері қорғанатын, өздерінше тұрғын- жай жасайтын, ұрпактарын өрбітетін жануарлар өте көп.</seg>
<seg id="4343">Оларды жабайы ац-кустар деп атайды. Жабайы жануарлар орманда жене шел далада, солтустште, ыстьщ елдерде мекендейдь</seg>
<seg id="4344">ТОТЫКҮС - ЕРКІНДІК ҚҰСЫ</seg>
<seg id="4345">Жакында күз түседі, - деді Сауран мұңайған үнмен.</seg>
<seg id="4346">Құстар оңтүстікке ұшып кетеді.</seg>
<seg id="4347">Ол жақта, джунглиде, жақсы гой, - деп Кузя күрсінді, - жып-жылы.</seg>
<seg id="4348">Ал сен, немене, Кузя, джунглиде туристж сапармен болып па едің? - деп тацырка- ды Лилиан.</seg>
<seg id="4349">Мен онда өмір сургенмін! - деді тотықұс мақтанышпен. - Мен мүлдем жабайы және еркін құс болғанмын!</seg>
<seg id="4350">Саган біздің арамызда жаман болып жүр ме? - деп Виталик қамыға сұрады.</seg>
<seg id="4351">Біз сені өкпелетіп алдық па?</seg>
<seg id="4352">Жок, - деп жауап берді Кузя Виталикке.</seg>
<seg id="4353">— Сен жаксы қожайынсың, бірақ еркіндік — бұл бәрінен жақсы. Құста болуы мумкіннің ең тамашасы.</seg>
<seg id="4354">Бүкіл аспан мен жер сенікі! Ғажап емес пе!</seg>
<seg id="4355">Міне осы қайда қаласа сонда ұшатын ерекше құстар туралы біз бүгін әңгіме-дүкен құратын боламыз.</seg>
</doc>
</tstset>
</mteval>
