
Dnro 300/D.a.7/25.06.2015 Čujuhit: Čilgehus ja cealkámušbivdda 24.03.2015. ¶
SÁMEDIGGI Ávjovárgeaidnu 50 9730 Kárášjohka Norga. ¶
aod@samediggi.no. ¶
SÁMEDIKKI DIEĐÁHUSA VALMMAŠTALLAN ALIT OAHPU JA DUTKAMA BIRRA. ¶
Suoma Sámediggi giitá cealkámušbivdaga ovddas ja gidde fuomášumi alit ohppui ja dutkamii guoski áššiide davviriikkalaš ja olles Sámi perspektiivvas. ¶
Dakkár dutkamii, mas sámi servodat ja sámiid historjá, sámi ealáhusat ja luondu, sámi kultuvra ja dáidagat, sámegiella ja giellaservošat sihke sámiid rievttit álgoálbmogin ja ovttaskas olmmožin leat guovddáš sajis, lea stuorra dárbu. Sámi servodathuksen ja iešmearrideami ovddideapmi Davviriikkain bealistis eaktuda akademalaččat skuvlejuvvon sámegielmáhtolaš kultuvrra áššedovdiid ja bargiid skuvlejumi ain eanet surggiin. Dan dihtii maiddái sámiid álbmotválljen orgánat galget meroštallat iežaset rolla dutkamuša ja alit oahpu ektui – sámi akademiija ektui. Seammás lea dehálaš suddjet sámi servodaga ja ovttaskas sámiid hábmemiin čielga etihkalaš njuolggadusaid dutkama várás. ¶
Dutkandoaimma ja alit oahpu váldolinját meroštallojuvvojit iešguđet riikka našuvnnalaš dutkanpolitihkalaš ja skuvlenpolitihkalaš ulbmiliid ásaheamis ja dáid doaimmaide guoski ekonomalaš mearrádusdahkamis. Sámiid álbmotválljen orgánain ii leat jur rolla dutkanpolitihkalaš gažaldagain nugo omd. dihto dutkansurggiid prioriteremis iige alit ohppui guoski alimus dási mearrádusdahkamis. Vaikko akademalaš friijavuohta leage mihtilmas prinsihppa buot dutkandoaimmain, lea goittotge čielggas, ahte dutkanbarggut stivrejuvvojit ja jođihuvvojit dihto guovlluide dán áigge hui olu ruhtadanpolitihkain - dutkandoaimmaid ruhtadangálduid duogábealde leat dávjá gávdnamis dihto prioriteremat ja dutkamii guoski politihkalaš linját. Akademalaš máilmmis lea garra gilvu earenoamážit resurssain. Dan dihtii livččii dehálaš, ahte maiddái sámedikkit gávnnašedje baicce iežaset rolla našuvnnalaš dási váikkuheapmái, maiddái oktasaččat hábmejuvvon linjá váikkuhit alit oahpu ja dutkama ekonomalaš ja dutkanpolitihkalaš eavttuide davviriikkalaš dásis. Suoma sámediggi oaidná Sámi parlamentáralaš ráđi buoremus gaskaoapmin dán bargui. ¶
Máŋggalágan intereassat sámi servodagaid ja sámeguovlluid dutkamis Sámeguovlluid, sámi luonddu ja sámi servošiid dutkamuššii lea dán áigge stuorra beroštupmi. Dutkanbiras lea rievdan máŋgga láhkái dan rájes go sámit ledje dávjjimusat dušše dutkančuozáhahkan olggobeali dutkiide, geain máŋggat eai máhcahan iežaset gávdnosiid sámi servodaga diehtun ja atnui. Sámi akademiija lea šaddan ja sturron dađistaga ja leat ain eanet sámi dutkit, geat atnet dehálažžan iežaset servodaga bálvaleami ja dutkanbohtosiid máhcaheami iežaset servodaga buorrin. Leat maiddái ollu olggobeali dutkit, geat háliidit iežaset dutkamušain ovddidit sámi servodaga. Ovdamearkan dákkár dutkiin leat ee. giellasosiologat ja sosiolingvisttat, geat dovdet ovddasvástádusa iežaset dutkančuozáhahkii ja háliidit iežaset dutkandoaimmain váikkuhit sámiid gielladiliide ja sámegielaid anu ja saji nanosmuvvamii. Muhto máŋggain dutkansurggiin gávdnojit ain dutkit ja dutkanprošeavttat, main eai dovdda dahje beroš dutkamuša bohtosiid váikkuhusain sámi servodahkii, lundui dahje sámi ealáhusaide. Dákkár dutkamušaid duogábealde lea dávjá dán áigái mihtilmas ekonomalaš gilvu sámeguovlluid luondduriggodagaid alde. Lea namalassii dutkanpolitihkalaš gažaldat, nappo gažaldat mii gullá gieđahallat sámiid álbmotválljejuvvon orgánain, man viidát suovvat sámeguovlluid luondduriggodagaid kártema ja dutkama ja dan čuovvu ekonomalaš ávkkástallama. Nuppi bealde dán gažaldaga lea diehtu omd. dálkkádatrievdamis ja das, ahte álgoálbmogiid árbevirolaš máhttu ja diehtu sisttisdoallá ollu veahkkeneavvuid luonddu ja ekologalaš rievdadusaid eastimii, ipmirdeapmái, fuomášupmái ja hálddašeapmái. Máŋggain oktavuođain lea boahtán ovdan, ahte álgoálbmogiin lea iežaset ássanguovlluide laktáseaddji mávssolaš diehtoárbi, mii lea vurkejuvvon árbevirolaš máhtuide ja sámegielaide. Dálá máilbmái, mii johtá biraskriissas nubbái, dát diehtu livččii divrras. ¶
Okta dán áigge dutkamuššii mihtilmas sárggus lea eŋgelasgiela nana sadji earenoamážit dutkiid gulahallama ja dutkanraporttaid almmuheami giellan. Sámi servodaga hástalus lea eŋgelasgiela juohke sadjái olli váikkuhusa bálddas nannet sámegielaid akademalaš oahpuin ja sámegielaid geavaheami dutkamuša almmuhangiellan. Sámegiela ovdáneapmi árgabeaieallima ja dábálaš oahpahusa gielas eanet ain eanet maiddái akademalaš giellan nanne earenoamážit sámiid oktiigullevašvuođa ja ovttasbarggu Davviriikkain. Muhto dat máksá maid dan, ahte dutkamušaid bohtosat ja jurddašeapmi buktojuvvo ruovttoluotta iežas servodahkii, maiddái dakkár olbmuid olámuddui geat eai čuovo eŋgelasgielat akademalaš ságastallamiid. Dieđu máhcaheapmi ja juogadeapmi lea dehálaš etihkalaš prinsihppa, mii galggašii váldojuvvot vuhtii sámepolitihkalaš áššegirjjis nugo dál válmmaštallamis leahkki dieđáhusas. Sámegiela ovddideapmi akademalaš giellan mearkkaša maiddái demokratiija nannema go dehálaš diehtu buktojuvvo lahka iige guđđojuvvo akademalaš uvssaid duohkái. Sámegiela ovddideapmi akademalaš giellan diehttelas nanne maiddái giela iešvuođaid ja symbola árvvu. ¶
Sámi servodat rievdá ja lea rievdan maŋimuš čuođi jagi áigge hui sakka ja johtilit. Ealáhusaid, birrasa, sámi servodaga sosiála ja ekonomalaš diliid ja maiddái gielaid nuppástupmi lea mihtilmas dán áigái. Dán dihtii sáhttá sámi dutkan veahkehit sámi servodagaid ipmirdit iežaset diliid ja nuppástusaid. Earenoamážit olmmošdieđalaš sámi dutkan sáhttá buktit ođđa dieđu ja ipmárdusa dan birra mii sámi máilmmis lea dáhpáhuvvan, mo dan galgá dulkot, maid dat mearkkaša sámi kultuvrra ja servodaga boahtte áigái ja mo rievdadusaid lea vejolaš hálddašit. Ođđa ipmárdus addá veahkkeneavvuid beaktilut váikkuheapmái. Dutkandiehtu lea mihtilmas veahkkeneavvu maiddái sámiid politihkalaš orgánaide. ¶
Sámi dutkiid ja sámedutkamuša vuostá ovdanbuktet muhtumin kritihka, man vuođđu lea juoga eará go dutkamuša doallevašvuođa prinsihpa čuovvun. Sámi dutkit ja sámedutkamuš galget diehttelas ieža vástidit áššálaš argumeanttaide, mat ovdanbuktojuvvojit sin vuostá. Livččii goittotge buorre namuhit dieđáhusas, ahte ee. sámi historjjá dutkan lea gažaduvvon eahpeáššálaččat etnihkalaš vuođus, mii ii leat vuoiggalaš. Sámi historjjá dutkiid barggu leat muhtun suopmelaš dutkit steampalastán almmolaččat gielisin, man sámi servodat ii galgga dohkkehit, baicce vástidit kritihkkii. Ášši lea sámi dutkanpolitihkalaš gažaldat daningo sámi dutkiid historjjá dutkan lea ásahuvvon jearaldat vuložin dán áigge politihkalaš sivaid geažil. ¶
Sámi akademiija nannen lea dehálaš Sámit leat unna álbmogaš ja vaikko sámi servodagas leat juo ollu dutkit ja universitehtain ja allaskuvllain leat sámedutkamuša vejolašvuođat ja sámegielmáhtolaš ja sámi kultuvrra dovdi áššedovdit skuvlejuvvojit, lea sámi akademalaš biras ain unni. Sámi dutkit ja sámi alit oahpu fálaldagat leat guhkkin eret nuppiideaset. Sámi akademiija galggašii nannejuvvot lasihemiin iešguđetlágan ovttasbargovejolašvuođaid badjel rájáid. ¶
Ovttasbargovejolašvuođaid sáhttá lasihit ee. vuođđudemiin ovttasbargofierpmádagaid iešguđet Davviriikkain bargi dutkiid gaskii ja vuođđudemiin davviriikkalaš sámi dutkanráđi, mii sáhtášii ruhtadit ja prioriteret dutkanprošeavttaid sámi servodaga dárbbuid ja árvvuid vuođul. - Sámi dutkamis berrešii nannet ja doarjut veardádalli dutkamuša Davviriikkaid gaskkas máŋggain surggiin. Sámiid iešguđetlágan diliid veardádalli dutkamuš sáhtášii buktit ođđalágan ipmárdusa sámiid diliide iežas riikkas ja maiddái dat nannešii ipmárdusa ja dieđu olles sámi servodagas. ¶
Davviriikkalaš dutkanovttasbargu dárbbašuvvo earenoamážit gielladutkamis. Sámi servodaga ja olles oarjemáilmmi johtilis nuppástusat váikkuhit sihke našunála gielaide ja sámegielaide. Sámi servodat bastá dađi buorebut suodjalit iežas gielaid ja giellageavaheami, mađi eanet das lea dutkojuvvon diehtu ee. našunála gielaid ja eŋgelasgiela váikkuhusain sámegielaid sátnerájuide ja gielaid geavahanvugiide. ¶
Earenoamáš skuvlen- ja dutkandárbbut Sámegielat fágaolbmuid skuvlejumis máinnašit earenoamážit buohccedivssároahpaheaddjiid, mánáidgárdeoahpaheddjiid, dábálaš oahpaheddjiid ja fágaoahpaheddjiid. Dáid fágaolbmuid skuvlejumi várás sáhtášii leat oktasaš davviriikkalaš rámmaplána sámegiela ja –kultuvrra vuhtii váldimis oahpuin. Dákkár oktasaš rámmaplána áigái oažžun eaktuda davviriikkalaš ovttasbarggu ja sámiid oktasaš skuvlenpolitihkalaš váikkuheami, mas Sámi parlamentáralaš ráđđi livččii buoremus gaskaoapmi. ¶
Earenoamáš dutkandárbbuin máinnašit sámeoahpahusa davviriikkalaččat veardádalli dutkamuša dárbbu. Sámi servodahkii ja dan skuvlenpolitihkalaš ulbmiliid meroštallamii livččii dehálaš oažžut dutkojuvvon dieđu earenoamážit das makkárat leat sámegiela ja sámegielat oahpahusa oahppanbohtosat iešguđet riikkain. Dákkár dutkamuš sáhtášii oahppanbohtosiid lassin veardádallat maiddái oahpahusmetodaid, oahppamateriálaid ja resursageavaheami Suomas, Norggas ja Ruoŧas. ¶
Cealkámušas mearridii sámedikki ságadoalli. ¶
Davviriikkaid ministerráđđái Norgga, Suoma ja Ruoŧa oahpahusministeriidda. ¶
Guoská Davviriikkaid ministtarráđi plánaide rievdadit dutkandoaimma ruhtadeami Sámi allaskuvllas. ¶
Sámi parlamentáralaš ráđđi mii lea Suoma, Ruoŧa ja Norgga sámedikkiid oktasaš parlamentáralaš ovttasbargoorgána, sádde dán ávžžuhusa Davviriikkaid Ministtarráđđái ja Suoma, Ruoŧa ja Norgga ráđđehusaide. ¶
Sámi parlamentáralaš ráđđi diehtá ahte Davviriikkaid Ministtarráđđi lea evalueremin juolludusaidis viđa davviriikkalaš ovttasbargoorgánii dutkamis, maiddái sámi dutkama Sámi allaskuvlla bokte. Jagi 2017 rájes evttohuvvo rievdadus mii mielddisbuktá ahte Davviriikkaid Ministtarráđi orgána NordForsk, váldá badjelasas juolludusaid hálddašeami. Dat mearkkaša dan ahte juolludus mii juohke jagi addojuvvo sámi dutkamii Davviriikkaid Ministtarráđi bokte loahpahuvvo, ja ahte ruđaid alde gártá gilvalit ohcamušaid bokte. ¶
Sámi parlamentáralaš ráđđi ballá ahte dát rievdadus fuonida dutkandoaimma eavttuid Sámi allaskuvllas. Dutkandoaimmaid rámmat rievdaduvvojit ollásit ja einnostahttivuohta nohká. Osiid kapasitehtas ferte danne eará láhkai geavahit bargui ohcamušaiguin, mii dagaha ahte fágalaš aktivitehta fuotnu. Dutkanbiras Sámi allaskuvllas lea unni ja rašši – danne leat einnostahtti rámmat eaktun stabiila dutkandoaimma ovddideapmái. ¶
Sámi dutkamis ii leat mearkkašupmi dušše sámi servodagaide Suomas, Ruoŧas ja Norggas, maiddái majoritehta servodat davviriikkain oažžu ávkki dutkamis maid Sámi allaskuvla čađaha. Danne bivdáge Sámi parlamentáralaš ráđđi ahte Davviriikkaid Ministtarráđi ja Suoma, Ruoŧa ja Norgga ráđđehusat bisuhit juolludusa sámi dutkamii Sámi allaskuvllas, dáláš dásis mii lea birrasii 7 000 000 ru. ¶
Dearvvuođaiguin/Med hilsen. ¶

Beavdegirji. ¶
Sámiministariid ja sámedikkiid presideanttaid čoahkkin Stockholmas skábmamánu 22. b. 2010. ¶
1. Davviriikkalaš sápmelaš giellabálkkašupmi – Gollegiella. ¶
Ministarat ja sámediggepresideanttat dohkkehit ovttamielalaččat Davviriikkalaš sápmelaš giellabálkkašumi – Gollegiella – njuolggadusaid rievdadusevttohusaid. Dat leat dán beavdegirjji lasáhussan. ¶
Fuopmášuvvo ahte maiddái giellabálkkašumi várás sierra namahuvvon árvvoštallanlávdegoddi ovttamielalaččat lea namahan jagi 2010 vuitiid ja lea addán čálalaš ákkastallama. Vuoitit leaba Máret Sárá ja Lajla Mattsson Magga. ¶
Sámeáššiid davviriikkalaš virgeolmmoškomitea bivdojuvvo válbmejuvvot jagi 2012 bálkkašumi juohkin. ¶
2. Davviriikkalaš sámekonvenšuvdna – joatkkabargu. ¶
Čoahkkeimisteaset 12. 11. 2008 sámiministarat ja sámedikkiid presideanttat ledje ovtta oaivilis das, ahte davviriikkalaš sámekonvenšuvdnabargu berre jotkojuvvot. Sámeáššiid davviriikkalaš virgeolmmoškomitea bivdojuvvui ráhkaduvvot evttohus das mo vejolaš ráđđádallamat galget čađahuvvot. Dát bargu lea dál gárvvis ja ráđđádallanvuohki gávdno lasáhusas. Sámiministarat ja sámedikkiid presideanttat leat ovtta oaivilis ahte joatkevaš proseassa galgá ollašuhttojuvvot dan ráđđádallanvuohkeevttohusa mielde, mii lea dán beavdegirjji lasáhussan. ¶
Stockholmas skábmamánu 22.b. 2010. ¶
Ingrid Inga Klemetti Näkkäläjärvi Egil Olli. ¶
( jorgalus ruoŧagielas ). ¶
5.1.2010 Dnr: 18/D.a1/2010. ¶
Ášši: Sámedikki cealkámuš vuoigatvuohtaministeriija 8.1.2009 ásahan bargojoavkku bargojoavkosmiehttamušas, mii guoská árvvoštallama suopmelaš-norgalas-ruoŧŧelaš, jagis 2005 gárvvásmuvvan, davviriikkalaš sámekonvenšuvnna oktavuođa Suoma vuođđoláhkii ja eará našunála láhkaásaheapmái ja maid daidda riikkaidgaskasaš olmmošvuoigatvuohtageatnegas vuođaide, maidda Suopma lea čadnon. ¶
Čujuhus: Vuoigatvuohtaministeriija bargojoavkosmiehttamuš árvalusas davviriikkalaš sámekonvenšuvdnan – árvvoštallan konvenšuvdnaárvalusa oktavuođas Suoma vuođđoláhkii ja eará našunála láhkaásaheapmái ja daidda riikkaidgaskasaš geatnegasvuođaide, maidda Suopma lea čadnon (2009:18). ¶
Sisdoallu  . ¶
1. Láidehus .......................................................................................................................................1 2. Bargojoavkku smiehttamuša láidehusoassi..................................................................................2 3. Geahčastat artihkkaliidda .............................................................................................................3 3.1 Kapihttal I: Sápmelaččaid almmolaš vuoigatvuođat ............................................................3 3.2 Kapihttal II: Sámiid stivren ....................................................................................................9 3.3 III kapihttal: Sámi giella ja kultuvra ...................................................................................14 3.4 IV kapihttal: Sámiid vuoigatvuohta čáziide ja eatnamiidda ...............................................22 3.5 Kapihttal V: Sámi ealáhusat .................................................................................................29 3.6 Kapihttal VI: Konvenšuvnna čađaheapmi ja ovddideapmi ..................................31 3.7 Kapihttal VII: Loahppamearrádusat ...................................................................................33. ¶
1. Láidehus. ¶
Sámedikki dievasčoahkkin lea gieđahallan ášši čoahkkimisttis 16.12.2009 ja mearridan cealkit áššis čuovvovačča. Árvalus davviriikkalaš sámekonvenšuvnnas válmmaštuvvui, almmustahttui ja geigejuvvui Norgga, Ruoŧa ja Suoma sámeáššiid ministeriijaide 27.10.2005. Árvalusa válmmaštallan bargojoavku gávnnaha luobahangirjjis; "Áššedovdijoavku vuolgá das ahte konvenšuvdnaárvalussii ja smiehttamuššii guoskevaš ákkaid joatkkagieđahallan dáhpáhuvvá golmma ráđđehusa ja sámedikkiid gaskasaš ovttasbargun" . ¶
Áššedovdibargojoavkku vuolggasaji vuostá Suomas sámekonvenšuvnna našunála joatkka válmmaštallama váste čohkkejuvvui viiddis našunála eiseválddiid bargojoavku, man bargun lei geahčadit davviriikkalaš sámekonvenšuvdnaárvalusa oktavuođa Suoma vuođđoláhkii ja eará našunála láhkaásaheapmái ja maid riikkaidgaskasaš olmmošvuoigatvuohtageatnegasvuođaide, maidda Suopma lea čadnon. Bargojoavkkus ledje ministeriija ovddasteaddjit, geat bargojoavkkus ledje oktiibuot gávccis geaid lassin vel guokte vuoigatvuohtaministeriija čálli-ovddasteaddji. ¶
Sámedikki lea ovddastan dušše okta sámedikki nammadan ovddasteaddji. Bargojoavkku smiehttamuš ovddasta ministeriija oainnuid, eaige sámedikki ovddasteaddji váikkuhanvejolašvuođat lean doarvái buorit. Sámedikki ovddasteaddji lea guođđán smiehttamuššii sierra loahppacealkámuša earenoamážit daid kommeanttaid olis, main bargojoavku ii leat doarvái bures váldán vuhtii sámeovddasteaddji ovdanbuktin ákkastallon oainnuid sámekonvenšuvdnaárvalusa oktavuođas Suoma vuođđoláhkii ja eará álbmotlaš láhkaásaheapmái ja riikkaidgaskasaš geatnegasvuođaide. Sámediggi guorrasa ovddasteaddjis Irja Seurujärvi-Kari loahppacealkámuššii. Sámedikki oainnu mielde bargojoavkku ásaheamis ja barggus ii leat doarvái bures váldon vuhtii sámiide vuođđolágas dorvvastuvvon kulturiešmearrideapmi. ¶
Dán evttohusa, mii guoská sámiid kulturiešmearrideapmái guoskevaš mearrádusaid váldimis Suoma ráđđehushápmái vuođđun lea, nu movt ráđđehusas lea evttohuvvon (HE 248/1994 vp), ahte sámiid sajádat álgoálbmogin ja sin vuođđolágas dorvvastuvvon vuoigatvuohta gielaset ja kultuvrraset ovddideapmái dáhpáhuvvá sámiid (nappo sámi álbmoga) iežaset vuolggasajiin ja dáhtus. Iige nu movt dán dáhpáhusas, málle vuođul mii šiittekeahttá doarju váldoálbmoga. Sámedikki oaidnu lea ahte bargojoavkku ásaheamis ja bargojoavkku smiehttamušas ii leat gudnejahtton ON:a riikkaidgaskasaš álbmot- ja politihkalaš vuoigatvuođaid guoskevaš soahpamuša 1 artihkkalis ovdan bukton álbmogiid iešmearridanriekti. ¶
Sámediggi gieđahallá cealkámušastis dárkilit bargojoavkku smiehttamuša ain artihkkala hávil. Sámediggi kommentere dušše daid artihkkaliid, maidda bargojoavkku smiehttamuš addá ákka. Sámediggi lea álgán cealkámuša válmmaštallama 30.11. smiehttamuša almmustuvvama maŋŋel. Sámediggi ii leat geargan áigevátnivuođa dihte čiekŋut buot bargojoavkku fuomášumiide ja evttohusaide ja várre rievtti dievasmahttit oainnuidis maŋŋel. ¶
2. Bargojoavkku smiehttamuša láidehusoassi. ¶
Bargojoavkku smiehttamuša láidehusas gávnnahuvvo: "Smiehttamuša artihkkaliid guoskevaš loahppaoaiviliin ii leat goittotge giddejuvvon fuomášupmi ILO-almmolašsoahpamuša guoskevaš gažaldagaide, muhto leat váldon vuhtii dušše dat riikkaidgaskasaš soahpamušat, maidda Suopma lea juridihkalaččat geatnegahtton." Bargojoavkku smiehttamuš lea ruossalas, daningo bargojoavku lea gieđahallan muhtun artihkkaliid buohta ILO 169-soahpamuša (maŋŋel ILO-soahpamuš) ovdal namuhuvvon áššis beroškeahttá áššebáhpiriin masa Suopma lea čadnon ja dat jurddašanmálle lea ruossalas dan ektui maid bargojoavku lea ovdalaš cealkán. Áddejupmi, man mielde ILO-soahpamuš ii geatnegahtášii Suoma, lea boastut. ILO-soahpamuša juridihkalaš geatnegasvuohta Suoma ektui lea juo ovdal soahpamuša ratifiserema gávnnahuvvon sierra. Lei namalassii ráđđehusa evttohus riikkabeivviide sámiid kulturiešstivrejumi guoskevaš njuolggadusaid váldimis Suoma ráđđehushápmái ja eará láhkaásaheapmái (HE 248/1994 vp, s. 10). ¶
Ráđđehusa vuođđoláhkaváljagoddi lea váldán vuhtii cealkámušasteaset ahte ILO-soahpamuš berre váldot vuhtii láhkaválmmaštallamis. Earenoamáš garrasit vuođđodorvováljagotti oaidnu boahtá ovdan cealkámušas PeVL 30/1993 vp, mas gieđahallojuvvui evttohus almmolaš guolástanlága olaheamis guoskat dakkáražžan golmma davimus gieldda. Váljagoddi cealká (s.4):. ¶
"Váljagotti mielas gažaldatvuloš rievdadusa ii galgga ollašuhttit oba vuođđolágaásahanortnegis. Dán duogážin váljagoddi čujuha Riikkaidgaskasaš bargoortnega olis jagis 1989 dohkkehuvvon álgoálbmogiid sajádaga guoskevaš almmolašsoahpamuššii (no 169) ja daidda eará riikkaidgaskasaš soahpamušaide, mat namuhuvvojit váljagotti cealkámušas no 3/1990 vp." ILO-soahpamuša oaidnit čatnat Suoma dihto ládje vaikko dat ii leat dan ratifiserenge. Smiehttamuša láidehusas celkojuvvon oaidnu, man mielde ILO-soahpamuš ii geatnegahtášii juridihkalaččat suopmelaš láhkaásaheaddji, lea daiguin ákkaiguin boastut. Láidehusas gávnnahuvvo ILO soahpamuša ratifiseremii olaheaddji láhkaválmmaštallanviggamušaid váttis prosessii jagis 1990 rájes otná beaivái. Sámediggi gieđahallá dan gažaldaga dárkileabbo bargojoavkku sámekonvenšuvdnaárvalusa logu IV árvvoštallamis. ¶
Láidehusa maŋemus bihtás gávnnahuvvo ahte "Konvenšuvdnaárvalus sisttisdoallá máŋggaid mearrádusaid mat heivejit Suoma láhkaásaheapmái. Konvenšuvdnaárvalusas lea goittotge maid máŋggat mearrádusevttohusat, mat leat ruossalasat vuođđolágain dahje eará našunála láhkaásahemiin. Oassi árvalusa evttohusain viiddidivččii Suoma dála riikkaidgaskasaš geatnegasvuođaid.". ¶
Vaikke bihtás bargojovkui biddjon barggu dáfus ii gávdno boasttuvuohta dan sánis sátnái guorahaladettiin, ferte gávnnahit, ahte sámekonvenšuvnna ulbmil sisttisdoallá ođđa riikkaidgaskasaš geatnegasvuođaid šaddama Supmii, maiddái dainna lágiin ahte dála fámus leahkki našunála láhkaásaheapmi rievdaduvvo. Bargojoavku ii leat dán barggu čuvvon, muhto lea duhtan Suoma geatnegasvuođaid ja našunála láhkaásaheami árvvoštallamii logaldallama hámis. Dán oktavuođas bargojoavkku ásaheapmi ná viiddis ministeriijajoavkkuin lea leamaš dušši, nugo maid viiddis smiehttamuša válbmenge. Loahppaoaivilat čujuhit ahte bargojoavku lea duohtavuođas joatkán eanas ILO-soahpamuša dohkkeheami váste čohkkejuvvon iešguđetge joavkkuid bargguid iežaset suopmelaš riekteortnega guoskevaš dulkojumiiguin. ¶
Vuođđolága ii sámedikki mielas sámekonvenšuvnna dihte dárbbaš rievdadit láhkahierarkiija dálá dulkonlinnjáid mielde, daningo stáhta geatnegasvuohta lea ollašuhttit riikkaidgaskasaš olmmošvuoigatvuohtasoahpamušaid sihke dálá ja boahttevaš mearrádusaid jagi 1999 vuođđolágain, mii dál lea ain fámus, earenoamážit dan 22 §:a mearrádusa mielde. ¶
3. Geahčastat artihkkaliidda. ¶
3.1 Kapihttal I: Sápmelaččaid almmolaš vuoigatvuođat. ¶
Artihkal 1: Konvenšuvnna ulbmil. ¶
Dán konvenšuvnna ulbmil lea duođaštit ja nannet sámeálbmogii dakkár vuoigatvuođaid, vai dat sáhttá sihkkarastit ja ovddidit gielas, kultuvrras, ealáhusaidis ja servodateallimis, nu unnán go vejolaš riikkarájiid dahkan heađuštusaiguin. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Dušše sápmelaččaid árbevirolaš ealáhusat, nugo guolásteapmi, meahcásteapmi ja boazodoallu, gehččojuvvojit gullat sin vuođđolágas dorvvastuvvon kulturhámi biirii. Dainna ráddjehusain artihkalevttohus sáhttá gávnnahuvvot oktiiheivvolažžan Suoma našunála láhkaásahemiin ja vástida daid riikkaidgaskasaš geatnegasvuođaid maidda Suopma lea čadnon. Artihkkalis dahje dan ákkastallamis ii leat goittotge gieđahallon dat, makkár váikkuhus sámiid vuoigatvuođaid nanosmahttimis ja fámu lasiheamis lea eará sámeguovllus ášši álbmotjoavkkuide. ¶
Soahpamuša I kapihttala 1 artihkkala árvvoštaladettiin bargojoavku čalmmustahttá fuola das, ahte artihkkalis (dahje konvenšuvdnaárvalusas viidát) ii leat gieđahallon konvenšuvnna váikkuhusain sámiid ruovttuguovllus ássi eará álbmotjoavkkuide. Áššis lea máinnašupmi dalán 1 artihkkala guoskevaš ákkastallamiid álggus (s.4) ja ieš konklušuvdnaoasis (s. 5). Sámediggi ii sáhte dohkkehit ng. báikkálaš olbmuid, nappo dás vissa gieldalaččaid buohtastahttima sámiide álgoálbmogin ja atná ahte smiehttamuša vuolggasadji lea boastut. ¶
Bargojoavku lea logaldallan sámiid sajádaga buorideapmái ákkaid riikkaidgaskasaš soahpamušain. Logaldallan lea goittotge váilevaš, nu movt maŋitge teaksta. Sámediggi gieđahallá bargojoavkku fuomášumiid báikkálaš olbmuid rivttiin logus IV. Sámi kultuvrra suodji oktan vuoiŋŋalaš ja materiálalaš elemeanttaiguin lea sihke vuođđovuoigatvuohta ja guovddáš olmmošvuoigatvuohta, mii galgá dakkáražžan maid ollašuhttot. Čujuheapmi eará álbmotjoavkkuide earenoamážit dalán barggu álggus lea dárbbašmeahttun ja heive eahpečielgaseabbon dahkat sámekonvenšuvnna siskkimus dárkkuhusa. ¶
Bargojoavkku gávnnahusain deattuhuvvo ahte dušše sápmelaččaid árbevirolaš ealáhusat gullet vuođđolágas dorvvastuvvon vuoigatvuođaid biirii. Bargojoavkkus orru báhcán fuomáškeahttá ain juo vuođđodorvováljagotti cealkámušas VuVG 38/2004 vp evttohuvvon čuoččuhus: opmodatsuodji guoská sápmelaččaid bokte árbevirolaš ealáhusaid maid daid dála áigásaš heivehanhámiid. VuVG 38/2004 vp, s. 4: "Vuođđolága 17 §:a 3 momeanttas dorvvastuvvo maid sámekultuvrra ovdáneapmi" . Danin váljagoddi gávnnaha, ahte "sámekultuvrii gullet maid dan árbevirolaš ealáhusaid dálááigásaš heivehanhámit" . ¶
Sámedikki mielas sámekultuvrii gullet maid árbevirolaš ealáhusaid dánáigásaš heivehanhámit ja earret eará árbevirolaš ealáhusaide bissovaččat laktašuvvi unnit hámis bargojuvvon duodje- ja turismaealáhusat. ¶
Bargojoavkku logaldallamis daid riikkaidgaskasaš olmmošvuoigatvuođain, mat eaktudit positiivvalaš earenoamáš meannudeami vehádagaid/álgoálbmogiid hárrái, váilu ILO-soahpamuš oalát. ILO-soahpamuš geatnegahttá Suoma juridihkalaččat dál juo. Sámediggi ii oainne eastagiid artihkkala dohkkeheapmái. ¶
Artihkal 3: Vuoigatvuohta iešmearrideapmái. ¶
Sámiin lea vuoigatvuohta iešmearrideapmái álbmogin álbmotriektenjuolggadusaid ja mearrádusaid vuođul mat leat dán konvenšuvnnas. Nu guhkás go dát njuolggadusat ja mearrádusat addet vejolašvuođa, de sámi álbmogis lea vuoigatvuođa ieš beassat mearridit ekonomalaš, sosiála ja kultuvrralaš ovdáneamis, ja iežas ulbmiliiguin hálddašit luondduriggodagaidis. ¶
Bargojoavku lea geardduhan smiehttamušastis vuos sápmelaččaid álgoálbmogin guoskevaš mearrádusa Suoma vuođđolágas ja sirdása dan maŋŋel suokkardallat álgoálbmogiid iešstivrenrievtti ja álbmogiid iešstivrenrievtti guoskevaš riikkaidgaskasaš soahpamušmearrádusaid erohusaid. Dan maŋŋel bargojoavku smiehttá doahpagiid oktavuođa sámekonvenšuvdnaárvalussii. Bargojoavku geavaha veardádallamisttis ávkin SP-soahpamuša, TSS-soahpamuša ja jagi álgoálbmotjulggaštusa ja gávnnaha ahte nu lea meannuduvvon maid sámekonvenšuvdnaárvalusa válmmaštaladettiin. Bargojoavkku konklušuvdna lea ahte sámekonvenšuvnnas oaivvilduvvon iešmearridanrievtti viidodat lea meroštallojuvvon álgoálbmot-doahpaga vildaseabbo álbmot doahpaga bokte. Bargojoavkku mielde sámiid kultuvrralaš iešmearrideapmi lea gáržžit go álbmogiidda gullevaš iešmearrideapmi ja kvalitehta dáfus dan vuođđun lea sierraláhkaásaheapmi. Bargojoavkku teaksta čujuha maid dasa ahte álgoálbmogiid gáržžit iešmearridanriekti ii sisttisdoalašii vuoigatvuođa mearridit iežas luondduriggodagain, nu movt earenoamážit SP soahpamuš ja TSS-soahpamuš bargojoavkku mielde oaivvildit. Bargojoavkku mielde sámekonvenšuvdnaárvalussii lea lasihuvvon álgoálbmoga riekti mearridit iežas luondduriggodagain (s. 6). ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Konvenšuvdnaárvalusa 2 artihkkalis sápmelaččat leat meroštallojuvvon álgoálbmogin. Árvalusa 3 artihkkalis sápmelaččaid iešmearridanrievtti viidodat lea goittotge meroštallojuvvon álgoálbmot doahpaga viidát álbmot doahpaga bokte. Dan ektui evttohus 3 artihkal ii čuovo 2 artihkkalis gávnnahuvvon sámiid álgoálbmotsajádaga ja nuppe dáfus lea viidát heivehansuorggi bealis go álgoálbmogiid vuoigatvuođaid guoskevaš ja ON:a oktavuođas almmolaččat dohkkehuvvon álgoálbmotjulggaštus. Viiddis heivehansuorggi dihte artihkal lea maid ruossalas Suoma vuođđolágain ja manná guhkkelii go dat riikkaidgaskasaš geatnegasvuođat, maidda Suopma lea álgoálbmotáššiin čatnašuvvan. Artihkkalis ii leat gieđahallojuvvon konvenšuvdnaárvalusa oktavuohta eará iešstivrejupmái, dego gielddalaš iešstivrejupmái. ¶
Bargojoavku lea lohkan sámekonvenšuvdnaárvalusa ákkastallamiid 3 artihkkala buohta boastut. Bargojoavkku gávnnahus ruossalasvuođas vuođđolágain ja riikkaidgaskasaš geatnegasvuođaiguin vuođđun lea sámekonvenšuvdnaárvalus teavstta boasttu dulkojupmi. ¶
Bargojoavku lea lokten alimus dulkonággan jagi 2007 álgoálbmotsoahpamuša ja lea garván on. guovtti eará dohkkehuvvon soahpamuša, ja nu gávnnahage, ahte álgoálbmotjulggaštusas oaivvilduvvon iešmearridanriekti meidne dušše rievtti mearridit friddja iežas politihkalaš jurddašanvuogis. Bargojoavku veardida daid SP-soahpamuša ja TSS-soahpamuša 1 artihkkaliid 1 lađđasiiguin. Bargojoavku ii leat gidden fuomášumi obanassiige sámekonvenšuvdnaárvalusa 3 artihkkala ákkastallamiidda, mat namalassii guoskkahit SP-soahpamuša čuovvuma goziheaddji ON:a olmmošvuoigatvuohtakomitea dálá dulkojumi soahpamuša 1 artihkkala iešmearridanrievtti viidodagas. ¶
Sámekonvenšuvdnaárvalusa ákkain sáhttá daid oasil lohkat: ”Jagi 1999 rájis ON olmmošvuoigatvuođaid. ¶
lávdegoddi lea leamaš čielggas das, ahte SP artihkal 1 lea vejolaš geavahit dihto álgoálbmogiid várás. Nu lea geavvan earret eará Suoma, Norgga ja Ruoŧa stáhtaraporttaid gieđahallamis, mas lávdegoddi lea duođaštan ahte sámit leat álbmot artihkkala 1 mielde." (s. 179). ¶
Lea maid áibbas šiittekeahttá, movt ON:a olmmošvuoigatvuohtakomitea dálá dulkojupmi sápmelaččain SP-soahpamuša 1 artihkkalis dárkkuhuvvon álbmogin konkrehtalaččat boahtá ovdan. Ovdamearkan reahkká olmmošvuoigatvuohtakomitea Suoma guoskevaš gozihanraporta jagis 2004. Gozihanraporttas olmmošvuoigatvuohtakomitea cuiggoda Suoma garra sániiguin sápmelaččaid eanavuoigatvuohtagažaldaga čoavdima eahpelihkostuvvamis: "Komitéa šálloša dan ahte dat ii leat ožžon čielga vástádusa sápmelaččaid vuoigatvuođain (vuođđolága 17 artihkal 3 momeanta) almmolašsoahpamuša 1 artihkkala olis." Komitéa geardduha fuolas eahpelihkostuvvamis čoavdit gažaldaga sámiid eananoamastusas ja daid máŋggain eará almmolaš ja priváhta eanangeavahanhámiin, mat váikkuhit sámi árbevirolaš ealáhusaide, earenoamážit boazodollui ja ná dahket uhkiidvuložin sin našunála kultuvrra ja eallinvuogi ja dan bokte maid sin identitehtaset. Soahpamušstáhta berrešii sápmelaččaid guoskevaš áššiin jođánit álggahit mihttomearálaš doaimmaid oažžun dihte heivvolaš čovdosa eananvuoigatvuođariiddus nu ahte dat válddášii vuhtii dárbbu seailluhit sápmelaččaid identitehta nu movt almmolašsoahpamuša 27 artihkkalis daddjo.". ¶
ON:a olmmošvuoigatvuohtakomitea dálá dulkojupmi álgoálbmogiid iešmearridanrievttis ii ráddjejuvvo dušše mearrideapmái politihkalaš guottuin, muhto olaha maid eatnamii, čáhcái ja ealáhusaide guoskevaš mearridanváldái SP-soahpamuša 1 artihkkalii álbmogiid iešmearridanriektin gullevaš riektin. Seamma ládje maid soahpamuša 27 artihkal (vuoigatvuohta ovttas eará joavkku lahtuiguin návddašit iežaset kultuvrras, dovddahit iežas oskku ja geavahit iežas giela) gokčá maid sápmelaččaid árbevirolaš ealáhusaid ja eatnamiid dehálaš ja earutkeahtes oassin sámi identitehta. ¶
Maiddái Eurohpá ráđi našunála vehádagaid suodjaleami guoskevaš rápmaoktasašsoahpamuš (SopS 2/1998) dálá dulkojumis gávnnahuvvo seamma maid ON:a olmmošvuoigatvuohtakomitea gávnnaha. Gažaldatvuloš soahpamuš, dárkileabbo dan 4 ja 5 artihkkalat, guoskkahit soahpamušstáhta geatnegasvuođa álgit dárbbašlaš doaimmaide dievas ja beaktilit ovttaveardásašvuođa ovddideami ovdii buot ekonomiija ja servodateallima surggiiguin. Soahpamušstáhta galgá čatnasit ovddidit dilálašvuođaid mat leat dárbbašlaččat vai našunála vehádagaide gullevaš olbmot sáhttet doalahit ja ovddidit kultuvrraset ja maid seailluhit identitehtas mávssolaš vuođđodahkkiid, namalassii gielaset, oskuset, árbevierruset ja kulturárbbiset. ¶
ILO-soahpamuš sisttisdoallá hui dárkilis álgoálbmogiid guoskevaš meroštallama, danin bargojoavkku čuoččuhus almmolaš meroštallama váilumis ii doala deaivása. Nuppe dáfus ILO soahpamuš nu movt maid SP-soahpamuša dálá dulkomat eaktudit, áibbas nuppe gežiid go bargojoavkku barggus veháš ovdal 3 artihkkala loahppabohtosiid, čuoččuhuvvo ahte álgoálbmogiid iešmearridanriektái gullá maid vuoigatvuođa mearridit iežas dárkkuhusa váras luondduriggodagain. Dan lassin sámekonvenšuvdnaárvalusa 3 artihkal ráddje juo ieš álgoálbmoga iešmearridanrievtti viidodaga: sápmelaččain álbmogin lea iešmearridanriekti riikkaidgaskasaš rievtti njuolggadusaid ja sámekonvenšuvnna málle mielde. ¶
Riikkaidgaskasaš rievtti dálá dulkojumi mielde álgoálbmot lea riikkaidgaskasaš soahpamušain meroštallojuvvon álbmot, gean iešmearridanriekti sisttisdoallá maid rievtti mearridit iežas luondduriggodagain. Maiddái sápmelaččaid kulturiešmearrideami guoskevaš ráđđehusa evttohusas (RE 248/1994 vp) álgoálbmogiid kultuvrii gullet earutkeahttá kultuvrra árbevirolaš ealáhusat. Sámekonvenšuvdnaárvalusa 3 artihkkala ii maiddái movtge sáhte áddet leat ruossalasvuođas Suoma vuođđolágain. ¶
Sámedikki oaidnu lea ahte bargojoavkku árvvoštallamis leat boasttuvuođat. Sámekonvenšuvdnaárvalusa sáhttit oaidnit vástidit dievaslaččat riikkaidgaskasaš rievtti dulkojumiid. ¶
artihkal 4: Maid olbmuid dát konvenšuvdna fátmmasta. ¶
Konvenšuvdna fátmmasta olbmuid guđet ásset Suomas, Norggas ja Ruoŧas, guđet atnet iežaset sápmelažžan, ja guđet: 1. sámástit ruovttus dahje geain unnimusat nubbi vánhen dahje okta áddjá dahje áhkku sámásta dahje sámástii ruovttus dainnago sámegiella lei su ruovttugiella; dahje 2. geain lea vuoigatvuođa jođihit sápmelaš boazodoalu Norggas ja Ruoŧas; dahje 3. geain lea vuoigatvuođa jienastit dahje dávistit gáibádusaide mat leat dan olbmui guhte áigu jienastit sámediggeválggas Suomas, Norggas dahje Ruoŧas; dahje 4. leat dakkár olbmo mánná gii namahuvvo čuoggás 1, 2 dahje 3. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon: Ákkastallamiid mielde olmmoš galggašii orrut muhtun dain soahpamušstáhtain bissovaččat viehka stuora oasi jagis seailluhandihtii oktavuođas sámekultuvrii. Váttisvuođat sáhttet dan dihte bohciidit ovdamearkka dihte dilálašvuođain, gos olmmoš orru barggu dahje studerema dihte guhkit áigodagaid olgoriikkas, nappo maid Ruoŧa ja Norgga olggobealde. Go artihkal lea áddejuvvon maid davviriikkaid gaskasaš sápmelašvuođa meroštallamin, ássangáibádus sáhttá leat problemáhtalaš Suoma sámediggelága 21 ja 22 §:a viŋkilis. Sámediggelága 3 §:s sápmelašvuođa meroštallama evttohus ii dakkárin rievdat, muhto davviriikkaid gaskasaš sápmelašvuođa meroštallamin jurddašuvvon dat sáhtášii geatnegahttit rievdadusaide. Konvenšuvdnaárvalusa olmmošlaš aspeavtta guoskevaš objektiivvalaš gáibádusat orrot dakkáražžan čielgasit hábmejuvvon; geavatlaččat meroštallan lea goittotge nu rabas ahte soahpamuša olmmošlaš aspeavtta čoavdin artihkkala vuođul ja ákkastallamiid čuovggas sáhttá šaddat oalle hástaleaddji bargun. ¶
Davviriikalaš sámekonvenšuvdna lea stáhtasoahpamuš, mii guoská davviriikkaide davviriikkaid guovllus. Davviriikalaš sámekonvenšuvdnaárvalus ii sisttisdoala stáhtaid geatnegasvuođaid guovllu olggobealde ássi sápmelaččaide, masa leat buorit ákkat. Artihkkala hábmen lea danin bures ákkastallojuvvon, iige artihkal gáibit rievdadit Suoma sámediggelága, artihkal meroštallá dušše dan geaid konvenšuvdna fátmmasta. ¶
artihkal 6: Stáhtaid doaibmabijut sámi álbmoga guovdu. ¶
Dát golbma stáhta galget beaktilit láhčit dilálašvuođaid sámi álbmogii vai sáhttá sihkkarastit ja ovddidit gielas, kultuvrras, ealáhusaidis ja servodateallimis. Stáhtat galget oiddolaš eavttuiguin bidjat vuođu sámi báikkálaš servodagaid seailluheapmái ja ovddideapmái. Stáhtaid ovddasvástádus čađahit doaibmabijuid dán konvenšuvnna mielde fátmmasta maiddái govttolaš mearis sámiid guđet ásset olggobealde árbevirolaš sámi guovlluid. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala 1 lađas vástida vuođđolága 17 §:a 3 momeantta ja 121 §:a 4 momeantta, dainna spiehkastagain ahte dušše sámiid árbevirolaš ealáhusat jurddašuvvojit gullat vuođđolágas dorvvastuvvon sámi kulturhámiid biirii ja heive oktii dán ráddjehusa dihte nationála láhkaásahemiin ja Suoma čadni riikkaidgaskasaš geatnegasvuođaiguin. Artihkkala 2 lađđasa sullasaš ásahus ii gávdno našunála láhkaásaheamis. Artihkkala 3 lađđasis dahje konvenšuvdnaárvalusa argumenterenosiin ii boađe ovdan man viidát dan lađđasis oaivvilduvvon stáhta vástu olaha árbevirolaš sámeguovllu olggobeallái konkrehtalaččat. ¶
Konklušuvdna oasis bargojoavku gieđahallá vuođđoláhkaváljagotti dulkojumi váilevažžan guođđi vugiin artihkkala 1 lađđasa: dušše sápmelaččaid árbevirolaš ealáhusat gullet vuođđolágas dorvvastuvvon sámi kulturhámi biirii. Mearkkašanveara lea nuppe dáfus ahte artihkal 6 árvvoštallamis lea áibbas nuppe gežiid go artihkal 1 bokte lea čujuhuvvon ILO-soahpamuššii dego dat livččiige juridihkalaččat Suoma geatnegahtti áššegirji. Dego artihkal 1 buohta, sámedikki oainnu mielde lea dárbbašmeahttun deattuhit sáni dušše árbevirolaš ealáhusaide láktašuvvi. Vuođđoláhkaváljagotti árabuš čujuhuvvon cealkámuša mielde árbevirolaš ealáhusaid ráidu ollá dáid ealáhusaid dán áigásaš doaibmavugiide. ¶
artihkal 7: Vealatkeahttáivuohta ja sierra doaibmabijut. ¶
Sámi álbmot ja guhtege sápmelaš galgá leat suodjaluvvon buot vealaheami vuostá. Sámiid vuoigatvuođaid čađaheapmái dán konvenšuvnna mielde stáhtat galget dárbbu mielde mearridit erenoamáš positiiva doaibmabijuid sidjiide. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Vuođđolága 22 §:as ásahuvvo almmolaš válddi guoskevaš almmolaš geatnegasvuođas dorvvastit vuođđo- ja olmmošvuoigatvuođaid ollašuvvama. Ráđđehusa evttohusa ákkastallamiin dasa mii guoská vuođđovuoigatvuohtaođastusa, lea daddjon ahte vuođđolága ovttaveardásašásahus lea oaivvilduvvon gokčat maid dihto joavkkuid (ovdamearkka dihte mánáid, vuorrasiid, vehádagaid) *. Dan ektui ja Suoma viehka viiddis ovttaveardásašvuođa- ja vealatkeahttáivuođa láhkaásaheami vuhtii válddedettiin ii sáhte oaidnit ahte evttohus livččii, earret ásahusa 1 cealkagii laktáseaddji álbmot-doaba, ruossalas našunála láhkaásahemiin dahje daid riikkaidgaskasaš geatnegasvuođaiguin maidda Suopma lea čadnon. ¶
Sámediggi gidde fuomášumi bargojoavkku árvvoštallama vuosttáš cealkagii, mii nohka nástemerkii, dahje *. Mearkka oaivil ii čilgejuvvon vuolde čujuhusas. Muđui dán artihkkala oasil Sámediggi fuomáša ahte bargojoavkku oainnut sierra artihkkaliid ektui leat ruossalasat. artihkal 7 bokte bargojoavkku bargu ii atte siva earenoamáš fuomášumiide, earret bargojoavkku árvvoštallamis álbmot-doahpagis. Dát lea gieđahallon sámedikki cealkámušas ovdalaččas artihkal 3 oasis. artihkal 7 bokte čállon teaksta ovttas sisdoaluin lea goittotge mearkkašahtti ruossalasvuođas bargojoavkku teavsttain earenoamážit juo gieđahallon 1 logu eanemus cuiggodemiid ožžon láidehusain ja 1 (ja maid 3) artihkkaliiguin. Ruossalasvuohta boahtá ovdan moanaid artihkkaliid buohta maid eará loguin, vejolaččat eanemusat logus IV, mas vealatkeahttáivuođa ja positiivvalaš earenoamášmeannudeami ravdaeavttut lea seaguhuvvon áššálaččat measta dakkáražžan ahte illá vástidit albma sisdoaluset. ¶
artihkal 9: Sámiid árbevierut. ¶
Stáhtat galget čájehit soahppevaš árvvusatnima sámi álbmoga riekteipmárdusaide, duopmocealkima árbevieruide ja dábiide. Vuosttamuš lađđasa mielde stáhtat galget go ráhkadit láhkaásahusa guovlluid várás main sáhttet leat sápmelaš árbevierut, čielggadit erenoamážit leatgo dakkár árbevierut ja berrego, jos ležžet, addojuvvot daidda suodjalus dahje berrejitgo dat váldojuvvot vuhtii láhkaásahusas eará láhkai. Maiddái láhkageavahusasge galget sámiid árbevierut. ¶
váldojuvvot doarvái bures vuhtii. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohus lea hábmejuvvon viehka loažžadit Jus evttohusain lea oaivvilduvvon deattuhit našunála láhkaásaheapmái ja riikkaidgaskasaš soahpamušaide vuođuštuvvon geatnegasvuođaid ja daid buoret vuhtii váldima hálddahusas, láhkageavaheamis ja láhkaválmmaštallanbarggus lea sátnehámi bealis unnit ákkastallama geavahuvvon artihkalevttohus iešvuođaid bealis eanet julggaštusa lágan. Dat sáhttá jurddašuvvot ulbmilmearrádussan mii speadjalastá daid riikkaidgaskasaš geatnegasvuođaid maidda Suopma lea čadnon. Jus ges evttohusain lea oaivvilduvvon Suoma dálá riekteortnegis spiehkasteaddji meannudanvugiid lágideami, evttohus lea dalle problemáhtalaš našunála láhkaásaheami iešguđetge oassesurggiide gullevaš meannudanvuohkeásahusaid ektui. ¶
Sámediggi gidde fuomášumi biodiversitehta soahpamuša artihkal 8(j):a doaibmabidjui Suomas. Sámediggi háliida mearkkašit ahte davviriikkalaš sámekonvenšuvdna ii leat julggaštusa lágan muhto baicca stáhtasoahpamuš. Sámediggi ii oainne makkárge eastaga artihkal doibmii bidjamii, daningo áššáigullevaš sámedikkiin konsulterema bokte sáhttet sámiid árbevierut ja prošeavttaid váikkuhusat daidda čielggaduvvot. ¶
3.2 Kapihttal II: Sámiid stivren. ¶
artihkal 14: Sámedikkit. ¶
Guđesge dan golmma riikkas galgá leat sámediggi, mii lea riikka bajimuš sámi orgána. Guhtege sámediggi galgá doaibmat sámi álbmoga beales riikkastis, ja riikka sámit geain lea dábálaš jienastanvuoigatvuohta, galget dan leat válljen. Sámedikkiid áirrasválljemiid njuolggadusaid mearridit lágat, mat válmmaštuvvojit šiehtadallamiin sámedikkiiguin artihkkala 16 mielde. Sámedikkiin galget leat dakkár doaimmat mat dahket sidjiide vejolažžan beaktilit váikkuhit dasa ahte sámi álbmoga vuoigatvuohta iešmearrideapmái álbmotrievtti njuolggadusaid ja dán konvenšuvnna mearrádusaid mielde šaddá duohtan. Dárkilet njuolggadusat sámedikkiid válddi birra mearriduvvojit lágas. Sámedikkit dahket álgaga ja buktet cealkámušaid buot áššiide maidda dikkit gávnnahit leat siva nu dahkat. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala 1 lađđasa mearrádusat heivejit oktii vuođđolágain ja Suoma láhkaásahemiin. Artihkkala 2 lađđasa čujuhus 16 artihkkala sullasaš šiehtadallanortnegii lea problemáhtalaš vuođđolága dáfus, daningo vuođđolágas ii leat dakkár ásahus mii dagašii vejolažžan dakkár šiehtadallanortnega. Maiddái artihkkala 3 lađđasa čujuheapmi álbmotrievtti njuolggadusas ja konvenšuvdnaárvalusas oaivvilduvvon iešmearrideamis lea problemáhtalaš vuođđolága ektui, nu movt smiehttamuša konvenšuvdnaárvalusa 3 artihkkala bokte lea gávnnahuvvon. Sámediggelága mielde sámediggi sáhttá dahkat "dain áššiin mat sidjiide gusket" eiseválddiide álgagiid ja evttohusaid ja addit maid cealkámušaid. Artihkkala 4 lađđasa mearrádus gáibidivččii danin lága rievdadeami. Dain riikkaidgaskasaš soahpamušain, maidda Suopma lea čatnasan, ii leat earenoamáš mearrádus áššiin mat artihkkalis oaivvilduvvojit. ¶
Sámediggi gávnnaha, ahte sámedikki váikkuhanválddi dorvvastandihte vejolaš lágát galget válmmaštallojuvvot, nu movt 16 artihkkalis meidnejuvvo. Smiehttamušas, čujuhettiin dasa mii 3 artihkkalis lea celkojuvvon, gehččo ahte maiddái artihkkala 3 lađđasa čujuhus riikkaidgaskasaš rievtti ja konvenšuvdnaárvalusa sullasaš sámiid iešmearridanriektái lea problemáhtalaš vuođđolága hárrái. Dán oasil sámediggi čujuha Irja Seurujärvi-Kari loahppacealkámuššii, mas lea viidát gieđahallon álbmoga iešmearridanrievtti gullama sámiide (sámediggái) riikkaidgaskasaš rievttis meroštallojuvvon vugiin ja viidodagas. Sámiid iešmearridanrievtti guoskevaš njuolggadusaid eat sáhte atnit problemáhtalažžan vuođđolága hárrái. ¶
Smiehttamušas gávnnahuvvo ahte sámediggelága mielde sámediggi sáhttá dahkat ”sin bargguide gullevaš áššiin” eiseválddiide álgagiid ja evttohusaid ja maid addit cealkámušaid ja ahte danin artihkal 4 lađđasa mearrádus gáibidivččii láhkarievdadusa. Smiehttamušas ii goittotge bukto ovdan dat, man ektui láhkarievdadus dárbbašuvvošii. Sámedikkis addon láhkaásaheamis leat njuolggadusat muhtun dain áššiin mat leat gieđahallon artihkkalis. ¶
Sámedikkis addojuvvon láhkaásahusain leat mearrádusat soames áššiin mat leat artihkkaliin guoskkahuvvon. ¶

Smiehttamušas gehččo ahte Suoma čatná riikkaidgaskasaš soahpamušain eai leat earenoamáš mearrádusat artihkkalis oaivvilduvvon áššiin. Bargojoavkku oaidnu ii leat dohkálaš, daningo artihkkalii laktása gažaldat iešmearridanrievttis, man birra leat njuolggadusat SP ja TSS soahpamušain. ¶
artihkal 15: Sámedikkiid iešráđálaš mearrádusat. ¶
Sámedikkit dahket iešráđálaš mearrádusaid dain áššiin main sis lea váldi nu dahkat našunála ja riikkaidgaskasaš rivttiid mielde. Sámedikkit sáhttet soahpat riikka, guovllu ja báikkálaš ovttadagaiguin ovttasbarggus mo nannet sámi kultuvrra ja servodateallima. Sámedikkit sáhttet dahkat mearrádusaid sámiid ovddasteaddjin buot soahpamušstáhtain dan viidodagas go sámiid vuoigatvuođa iešráđálaččat mearridit dihto áššiin lea gitta riikkaidgaskasaš rivttiin. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala mearrádusat eai leat problemáhtalaččat Suoma riikkaidgaskasaš geatnegasvuođaid ektui. Artihkkala 2 lađđasa mearrádusat sáhttet gáibidit doaibmaválddi birra ásaheami našunála láhkaásaheamis. ¶
Sámedikki mielas artihkal 15 galggaše ratifiserejuvvot dákkárin. ¶
artihkal 16: Sámedikkiid vuoigatvuohta šiehtadallat. ¶
Áššiin mat leat hui deaŧalaččat sámiide, galgá šiehtadallojuvvot sámedikkiiguin ovdalgo almmolaš eiseváldi mange áššis mearrida maidege. Dát šiehtadallamat fertejit čađahuvvot doarvái buori áigemunis vai sámedikkit sáhttet váikkuhit áššemeannudeapmái ja dan bohtosii. Stáhtat eai galgga mearridit dahje miehtat dakkár doaibmabijuide mat mearkkašahtti ollu sáhttet vahágahttit sámi kultuvrra, sámi ealáhusaid ja sámi servodateallima vuođđoeavttuid, jos juo ii mieđaš dasa dat sámediggi masa ášši gullá. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala 1 lađđasa šiehtadallangeatnegasvuođa sisdoallu ja viidodat lea meroštallon loažžadit ja eahpečielgasit dan ektui mii sámediggelágas lea váldon čoavddusin. Artihkal gáibidivčče dien evttohuvvon hámis láhkaásaheapmái guoskevaš rievdadusaid ja lea problemáhtalaš dan ektui mii vuođđolágas lea ásahuvvon duopmostuolu sorjjasmeahttunvuođa birra, jus lea nu ahte mearrádusat leat oaivvilduvvon guoskat maid duopmostuoluid. Vuođđolágas ii leat vuogádat, mii dagašii vejolažžan artihkkala 2 lađđasa lágan šiehtadallanvuogádaga. Mearrádus livččii ruossalasvuođas vuođđolágain ja sisttisdoalašii ođđa riikkaidgaskasaš geatnegasvuođa. ¶
Sámediggi gávnnaha ahte artihkal addá sámediggái vuoigatvuođa šiehtadallat áššiin, mat leat hui deaŧalaččat sámiide. Mearrádus heive oktii SP-soahpamuša 27 artihkalin ja dan heivehanortnegiin. Artihkkala ákkastallama mielde (s. 205) sámediggelága 9 § addá ovdamearkkaid das, maid mii fertet atnit deaŧalažžan maiddái konvenšuvnna artihkkala 16 mielde. Sámedikki mielas artihkal ii guoskka makkárge viidodagas duopmostuolu mearridanváldái gullevaš áššiid iige artihkal dagat váikkuhusa duopmostuoluid sorjjasmeahttunvuhtii. ¶
Smiehttamušas ákkastalakeahttá gehččo, ahte mearrádus livččii ruossalasvuođas vuođđolágain ja sisttisdoalašii ođđa riikkaidgaskasaš geatnegasvuođa, almmatge ovdanbuktima haga das, mat ruossalasvuođat dárkileabbo leat dahje dat makkár vuođđolága njuolggadusa hárrái ruossalasvuohta eanemus livččii. Smiehttamušas gehččo ahte vuođđoláhka (17 §:a 3 momeanta ja 22 §) dorvvasta buori muddui artihkal nuppi lađđasa ulbmiliid. Artihkal ákkastallamiid mielde (s. 206) mielde eiseválddit eai sáhte Sámedikki dohkkehusa haga čađahit doaibmabijuid mat sáhttet bahás vahágahttit sámi kultuvrra, sámi ealáhusaid ja sámi servodateallima vuođđoeavttuid. Jos áššin leat doaibmabijut hearkkes sámi guovlluin, de unnibušge meassamuš sáhttá gáibidit Sámedikki dohkkehusa. ¶
Sámedikki mielas, čujuhettiin vuođđolága 17 §:a 3 momeantta njuolggadussii oktan SP-soahpamuša 27 artihkkala prinsihpaiguin ja heivehanortnegiin, artihkkalis čujuhuvvon dohkkehanvuogádaga galgá atnit dárbbašlažžan. Maiddái ILO-soahpamuša ratifiseren gáibida artihkkala sullasaš mearrádusa. ¶
Artihkal 17: Sámedikki vuoigatvuohta eará ášševálmmašteamis. ¶
Sámedikkiin galgá leat dat vuoigatvuohta ahte sis lea ovddasteapmi almmolaš ráđiin ja lávdegottiin main mearridit sámiid beroštumiide deaŧalaš áššiid. Sámedikkiid ovdii galget biddjojuvvot áššit mat gullet sámiid beroštumiide, ovdalgo almmolaš eiseváldi mearrida áššis maidege. Stáhtat galget čielggadit makkár dárbu lea dakkár ovddasteapmái ja sámedikkiid ovddalgihtii cealkámuššii. Dat ferte čađahuvvot doarvái buori áiggis ovddalgihtii, vai sámedikkit sáhttet váikkuhit áššemearrideapmái ja dan bohtosii. Sámedikkit mearridit ieža goas sii dáhttot iežaset ovddasteami dahje buktit cealkámušaid dakkár ášševálmmašteapmái. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala mearrádusat gáibidivčče máŋggaid rievdadusaid našunála láhkaásaheapmái, nugo mat gielddaid iešstivrema guoskevaš láhkaásaheapmái. Daningo lađđasiid mearrádusat leat hábmejuvvon loažžadit ja dain lea dulkonmunni, lea veadjemeahttun addit ollislaš logaldallama dain ásahusain mat galget rievdaduvvot. Artihkkala mearrádusat mannet guhkkelii go dat riikkaidgaskasaš geatnegasvuođa maidda Suopma lea čadnon. ¶
Sámedikki mielas artihkkalis lea mearkkašupmi vuođđolága 17 §:a 3 momeanttas ja 121 §:a 4 momeanttas dorvvastuvvon vuoigatvuođaid ektui. Vuosttážin namuhuvvon láhkačuoggáš vuođđovuoigatvuohtan lea sámiide dorvvastuvvon vuoigatvuođa seailluhit ja ovddidit iežaset giela ja kultuvrra ja maŋit vuođđolága čuoggás meroštallo ahte sámiin lea sámiid ruovttuguovllus gielaset ja kultuvrraset guoskevaš iešmearrideapmi, dan mielde go lágas ásahuvvon. Sámediggi atná artihkkala mearrádusaid dehálažžan ja dat galget dohkkehuvvot dakkárin. Sámediggi fuomášuhttá dan lassin, ahte Eurohpá ráđi ministtarkomitéa lea ovdanbuktán (loahppacealkámuš ResCMN 2007/1) fuolas ja sin mielas Suomas galggašedje dálá vehádatáššiid guoskevaš oassálastin- ja ráđđádallanortnegiid ain ovddidit. Ministtarkomitéa gávnnaha ain vildaseabbo ahte sámediggi ii leat geardduhuvvon gullámis fuolatkeahttá duhtavaš dan vuohkái, mainna eiseválddit ollašuhttet ráđđádallan geatnegasvuođaset. ¶
Stáhtaid riikkačoahkkimat dahje sin lávdegottit dahje eará orgánat galget ávžžuhusa vuođul vuostáiváldit sámedikkiid ovddasteddjiid, vai sii sáhttet čilget áššiid mat mearkkašit ollu sámiide. Sámedikkiide galgá addojuvvot vejolašvuohta beassat gullojuvvot go riikkačoahkkimat gieđahallet áššiid mat erenoamážit gusket sámi álbmogii. Guđege riikka riikkačoahkkimat addet dárkilet njuolggadusaid das makkár áššin lea sáhka, ja makkár bargovuohki galgá leat. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon: Artihkkala 1 lađđasa mearrádus lea ruossalas vuođđolágain, jus lađđasis oaivvilduvvon sámedikki ovddasteaddji hupmanriekti guoská riikkabeivviid dievasčoahkkima dahje jus mearrádusain ráhkaduvvo riekti dahkat álgagiid. Artihkkala 2 lađas spiehkasta riikkabeivviid bargoortnega 37 §:as. Lađas sisttisdoallá eavttuhis gullanrievtti. Mearrádus gáibidivččii danin bargoortnega rievdadeami. Artihkkala 2 ja 3 lađđasat heivejit muđui oktii vuođđolágain ja našunála láhkaásahemiin ja maid Suoma riikkaidgaskasaš geatnegasvuođaiguin. ¶
Konvenšuvdnaárvalusas artihkkala bajilčála lea ”Gaskavuohta riikkačoahkkimiidda”. ¶
Sámediggelága 5 §:a mielde sámediggi sáhttá dahkat našunála eiseválddiide álgagiid ja evttohusaid ja maid addit cealkámušaid. Sámediggi sáhtášii dahkat maid sámi giela ja kultuvrra sajádaga nanosmahtti álgagiid, mat láktasit Eurohpá ovttastuvvanovdáneapmái dahje davviriikkalaš ovttasbargui (RE 284/1994 vp). Artihkal livččii heivvolaš ovttas Eurohpá ráđi ministtarijakomitéa loahppacealkámušain (ResCMN 2007/1) das, ahte veahádatáššiid guoskevaš oassálastin- ja ráđđádallanortnegiid galggašedje Suoma ovddiduvvot ain. Sámediggi atná dehálažžan ahte artihkkala mearrádusat váldojit dakkárin oassin konvenšuvnna. ¶
Artihkal 19: Sámit ja riikkaidgaskasaš ovddasteapmi. ¶
Sámedikkit galget ovddastit sámiid riikkaidgaskasaš dilálašvuođain. Stáhtat galget ovddidit sámiid ovddasteami riikkaidgaskasaš lágádusaide ja sámiid searvama riikkaidgaskasaš čoahkkimiidda. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala 1 lađas lea ruossalas vuođđolágain, daningo vuođđolága 93 §:as meroštallojuvvo vugiin mii čilge buot, dat oassebealit geain lea ovddasvástádus Suoma olgoriikapolitihkas. Artihkkala 2 lađđasa mearrádus ásaha Supmii ođđa riikkaidgaskasaš geatnegasvuođa. Mearrádus heive oktii Suoma vuođđolágain ja našunála láhkaásahemiin. ¶
Konvenšuvdnaárvalusa argumenteremis lea fuomášuhtton (s. 213) ahte sámedikkis addon lága 6 §:a mielde sámediggi galgá dain áššiin mat dasa gullet, ovddastit sámiid našunála ja riikkaidgaskasaš oktavuođain. Sámedikki mielas smiehttamušas eai leat nákcen čujuhit doarvái bures ahte movt artihkkala mearrádusat livččii vuođđolága dahje eará láhkaásahusaid vuostá. Sámedikki mielas maid artihkal dakkáražžan ii dagat Suoma stáhtii ođđa riikkaidgaskasaš geatnegasvuođaid. ¶
Artihkal 20: Oktasaš sámi organisašuvnnat. ¶
Sámedikkit sáhttet vuođđudit oktasaš organisašuvnnaid. Stáhtat galget dárbbu mielde ja ovttasráđiid sámedikkiiguin oččodit almmolaš válddi dakkár oktasaš organisašuvnnaide. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkalis oaivvilduvvon almmolaš válddi sirdin lea problemáhtalaš vuođđolága ektui. Artihkkala mearrádusat lazašedje Supmii ođđa álbmotrievtti geatnegasvuođaid. ¶
Konvenšuvdnaárvalusa argumenteremis (s. 214) artihkkalis bukto ovdan sámedikkiid vuoigatvuohta vuođđudit oktasaš sámi organisašuvnnaid davviriikkalaš dásis. Otnáš ovdamearkkat dakkár oktasaš orgánain leat Sámi parlamentáralaš ráđđi ja Sámi giellalávdegoddi. Gáibádussan ii leat ahte almmolaš váldi sirdojuvvošii muhtun buot soahpamušstáhtaid oktasaš orgánii. Sáhka sáhttá leat maid dušše guovtti stáhta oktasaš orgánas. Dákkár guovtti stáhta gaskasaš orgána bargun sáhttá jurddašit gullat rádjáguovlluid eanangeavaheami ja ealáhusaid, nugo mat rádjájogaid ja rájiid rasttildeaddji boazodoalu hálddahusbargguide. Sámediggi gávnnaha ahte almmolaš válddi sirdin dákkár oktasaš organisašuvdnii lea sorjavaš guđege soahpamušstáhta vuođđolága ásahusain ja dan oktavuođas maid válddisirdima viidodagas. Artihkal geatnegahttá soahpamušstáhtaid álgit ain dárbbašlaš doaimmaide ovttasbarggus sámedikkiin. Smiehttamušas ii leat čujuhuvvon lagabui dat main osiin artihkal livččii riikkaidgaskasaš vuoigatvuođaid vuostá. Artihkal heive oktii álgoálbmotjulggaštusa 5 artihkkaliin. ¶
Artihkal 21: Eará sámi ovttastumit. ¶
Stáhtat galget gudnejahttit ja dárbbu mielde ráđđádallat sámegilážiiguin, siiddaiguin, orohagaiguin, nuortalaččaid gilistivrrain ja eará máhtolaš sámi organisašuvnnaiguin dahje báikkálaš sámi áirasiiguin. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala mearrádus almmolaš ráđđádallangeatnegasvuođas gáibidivččii rievdadusaid earret eará hálddahusláhkii ja boazodoalloláhkii. Mearrádus ii oro leamen problemáhtalaš Suoma čátná riikkaidgaskasaš geatnegasvuođaid ektui. ¶
Sámedikki mielas vuođđolága ásahus buori hálddahusas (VL 21 §:a 2 momeanta) ieš vuođđovuoigatvuođain juo sisttisdoallá vuoigatvuođarávvaga artihkkalis oaivvilduvvon ráđđádallangeatnegasvuođas. Vuođđoláhkaváljagoddi lea geahččan cealkámušastis 3/1990 vp dan mii guoská ráđđehusa evttohusa boazodoallolágas (RE 244/1989 vp) ahte boazodoallu doaibmá maid siiddaid mielde ja ahte bálggosjođiheapmi boazodoallomállin sáhttá šaddat unohassan ja iige doaimmašii dainna vugiin go galggašii muhtun guovlluin. Cealkámuša mielde boazodoalus ii leat dárbbašlaš vikkahit ovttaveardásaš ordnemiidda (s. 5). Sámekonvenšuvdnaárvalus dagašii vejolažžan dan ahte sámi boazodoallit sáhtášedje iehčanassii ovddastit guovlluset boazodoalu. Dát dáhpáhuvašii oktavuođas stáhtaváldái kultuvrralaš boazodoalloovttadagaid ja dain oktii časkon koalašuvnnaid bokte. Sámedikki mielas artihkkala dohkkeheami vuostá ii leat bukton ovdan jáhkehahtti čilgehus. ¶
Stáhtat galget aktiivvalaččat mearridit ja ovddidit dan suorggi mas sámi álbmot sáhttá hálddašit iežas erenoamáš vuoigatvuođaid dán konvenšuvnna ja riikkaid láhkaásahusa mielde. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkalis oaivvilduvvon sámeguovlu ii leat meroštallon konvenšuvdnaárvalusas. Evttohuvvon artihkkalis mearriduvvošedje Supmii viidát álbmotrievtti geatnegasvuođat go mat dál leat. ¶
Konvenšuvdnaárvalusa argumenterenoasis gávnnahuvvo (s. 216) earret eará ahte oktasaš sámi riikkarájiid rasttildeaddji regiovdna sáhttá unnidit rájiid mearkkašumi ja ođđasis álggahit ulbmiliid mat leat artihkkaliin 10 - 12, ja dat nannešii maid sámi báikegottiid artihkkala 6 nuppi lađđasa mielde. Guovlodási ovttasbarggu sáhttit láhččit iešguđetgelágan riikkaidgaskasaš ovttasbargomálliiguin. Dán oktavuođas čujuhuvvo Barentsráđđái ja EU olis dahkkon guovloovttasbargui. Lea dehálaš ahte dakkár guovloovttasbarggus giddejuvvo earenoamáš fuomášupmi sámeguvlui ja ahte dakkár guovloovttasbarggu garvit, mii ráhkadivččii sámeguvlui ođđa rájáid. ¶
Konvenšuvdnaárvalusas čujuhuvvo aiddonassii sámi dilálašvuođaid dáfus, lassebeavdegirjái nr. 3 mii gullá soahpamuššii Suoma ja Ruoŧa searvamis Eurohpálaš uniovdnii (EU) jagi 1994. Lassebeavdegirjjis daddjo ahte sápmelaččaide sáhttá juolluduvvot oktovuoigatvuođa boazodollui árbevirolaš sámeguovllus (1 artihkal). Lassebeavdegirjji nr. 3 sápmelaččaid oktovuoigatvuođaid sáhttá viiddidit guoskat earáge árbevirolaš sámi ealáhusaide daid boahttevaš ovddideami váras. Ráđđi sáhttá ovttamielalaččat kommišuvnna evttohusas sihke Eurohpá parlameantta ja guovlluid komitéa gullama maŋŋel dahkat dárbbašlaš rievdadusaid beavdegirjái (2 artihkal). Sámebeavdegirji lea váldon dakkárin 1.12.2009 fápmui boahtán Lissabon soahpamuššii oassin Ruoŧa, Suoma ja Nuortariikka soahpamušáššegirjjiid. ¶
Sámediggi gávnnaha ahte sámedikkis addon lága 4 §:s lea meroštallon sámiid ruovttuguovlu. Sámiid ruovttuguovlluin oaivvilduvvo Eanodaga, Anára, Ohcejoga gielddaid guovlu ja Soađegili gieldda Sámi (Lappi) bálgosa guovlu. Norggas lea seammasullasaš láhkaásaheapmi. Maiddái Ruŧŧii boahtá fápmui 1.1.2010 láhka (lag 2009:724), mainna dorvvastuvvojit mearriduvvon geográfalaš guovlluide dihto rievttit sápmelaččaide. Sámediggi gávnnaha ain ahte stáhtarájáid rasttildeaddji sámeguovllu ordnen lea eandalii dehálaš konvenšuvnna dohkkeheami dáfus. Artihkkala mearrádusat eai sáhte jurddašuvvot leat riikkaidgaskasaš rievtti vuostá. ¶
3.3 III kapihttal: Sámi giella ja kultuvra. ¶
Artihkal 23: Sámiid gielalaš vuoigatvuođat. ¶
Sámiin galgá leat vuoigatvuođa geavahit, ovddidit ja addit boahttevaš buolvvaide gielaset ja árbevieruideaset, ja bargat dan badjelii ahte sámegiela máhttu viidána maiddái sámiide geat unnán máhttet dahje eai oppanassiige máhte sámegiela. Sámiin galgá leat vuoigatvuođa mearridit iežaset persovnnalaš namaid ja geográfalaš namaid, ja doaladit dain ja oažžut daidda dábálaš dohkkehusa. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalárvalusa 1 lađas heive oktii vuođđolágain ja našunála láhkaásahemiin ja maiddái daiguin riikkaidgaskasaš geatnegasvuođaiguin maidda Suopma lea čadnon. Evttohuvvon 2 lađas heive oktii Suoma čatná riikkaidgaskasaš geatnegasvuođaiguin, muhto našunála láhkaásaheapmi orru sámegielat persovdna- ja báikenamaid ektui muhtun muddui váilevaš. Namaid doaladeami ektui evttohus ii heive oktii ruovtturiikka gielaid dutkanguovddáža lágas ásahuvvon bargguin (nammagáhtten ja nammačoakkáldagaid doaladeapmi) iige sámedikki dálá bargguiguin, daningo sámegielat nammačoakkáldagaid doaladeapmi ii leat lágas ásahuvvon sámedikki bargun. ¶
Artihkal galgá dohkkehuvvot dakkárin. Sámediggi atná 23 artihkkalis sápmelaččaid gielalaš vuoigatvuođaid olis evttohuvvon gielalaš vuoigatvuođaid nannema sámi kulturiešstivrema nannemin. ¶
Sámegielat namaid geavaheapmi lea juo guhkit áigge leamašan anus ovdamearkka dihte magistráhtas persovdnanamaid bealis ja sámeguovllus báikenamaid bealis. Sámediggi oaivvilda ahte sámegielat persovdna- ja báikenamat lea oassin vuođđolágas 17.3 §:a dorvvastuvvon. ¶
Lappi magistráhtas boahtán almmuhusa mielde nammalága (694/1985) 11 §:a 2 momeantta 1 lađđasa ja 32 b §:a 2 momeantta 1 lađđasa njuolggadusain celko ahte goargu dahje ovdanamma ii oaččo spiehkkasit hámis dahje čállinvuogis ruovtturiikka nammaortnegis. Dát sisttisdoallá maid sámegiela ja sámi ovdanamaid ja goargguid. Magistaráhta mielas stuorámus eastta sámegielat ovdanamaid ja goargguid geavaheapmái leamašan ovdal sámegielat earenoamášbustávaid čállin teknihkalaččat, muhto sámegielat fonttaid ovdáneapmi mielddisbuvttii ahte eastta sámegielat namaid geavaheapmái ii galggašii leat. ¶
Ruovtturiikka gielaid dutkanguovddáža bargun lea ee. suoma ja ruoŧa gielaid dutkan ja gáhtten, suoma sohkagielaid dutkan ja sámegiela gáhtten. Giellagáhtten ja –dutkamuš sisttisdollet nammagáhttema ja dan doalaheami. Sámegielat báikenamaid doalaheapmi ja gáhtten dáhpáhuvvá Ruovtturiikka gielaid dutkanguovddáža sámegiela lávdegottis. Sámediggi mielas maid sámegielat báikenamat leat oassin sámekultuvrra. Dallego giellagáhtten áššiin mearrideamis ii leat sáhka giellaoahpalaš muhto baicca giellapolitihkalaš mearrádusain, oaidná sámediggi dán gullat Suoma vuođđolágas ásahuvvon kulturiešmearrideami vuollái. ¶
Artihkal 24: Stáhtaid ovddasvástádus sámi gielas. ¶
Stáhtat galget dahkat sámiide vejolažžan seailluhit, ovddidit ja viiddidit sámegiela. Stáhtat galget fuolahit ahte sámi alfabehtaid lea dáinna ulbmiliin vejolaš geavahit ávkkálaččat. Sámegiela galgá leat vejolaš sámi guovlluin geavahit beaktilit duopmostuoluid ja eiseválddiid guovdu. Nu maid olggobealde dáid guovlluid dakkár riidduin ja áššiin mat vuos gieđahallojuvvojit sámi guovlluin, dahje mat eará láhkai gullet erenoamážit dáidda guovlluide. Stáhtat galget ovddidit sámegielalaš girjjálašvuođa almmuheami. Dán artihkkala mearrádusat galget maid gustot unnibuš gielladábiide. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohus ii leat vuolggasajiid bealis ruossalas našunála láhkaásahemiin dahje daiguin riikkaidgaskasaš geatnegasvuođaiguin maidda Suopma lea čadnon. Artihkalevttohusa 2 lađđasa loahppaoasi loaččes meroštallan "áššiin mat vuos gieđahallojuvvojit sámi guovlluin" lea sisdoalus bealis eahpečielgasit meroštallon ja manná guhkkelii go dálá sámi giellaláhka. ¶
Sámediggi oaivvilda ahte artihkkala galgá dohkkehit dakkárin. Buot Suomas hupmon sámegielat leat áittavuloš gielat ja anáraš- ja nuortalašgielat earenoamáš áittavuložat. Sámegielat eai seaillo ja ovdan almmatge hohpolaš earenoamáš doaimmaid haga stáhta bealis. Suoma Ráđđehus leage olmmošvuoigatvuohtačielggadusastis mearridan viiddis sámegiela ealáskahttinprográmma ráhkadeamis. Artihkkalis 24 namuhuvvojit maid unnimus gielladábit, muhto Suomas sámegiella lea meroštallon sámi giellalágas (1086/2003), man mielde sámegielain oaivvilduvvojit anáraš-, nuortalaš- ja davvisámegielat. ¶
Sámi guovlluid sámiin galgá leat vejolašvuohta beassat oahppat sámegiela ja oažžut oahpahusa sámegillii. Oahpahus ja oahpporuhtadanortnet galgá leat heivehuvvon sin duogážii. Dakkár oahpahus galgá dahkat sámiide vejolažžan searvat buot dásat joatkkaoahpahussii ja seammás váldit vuhtii sin dárbbuid ain beassat bargat árbevirolaš sámi ealáhusain. Oahpporuhtadanortnet galgá hábmejuvvot nu, ahte alit oahpahus šaddá vejolažžan sámegillii. Sámi guovlluid olggobealde sámi mánáin ja nuorain galgá leat vejolašvuohta oažžut oahpahusa sámegielas, muhto maiddái sámegillii dan muddui go dan lea vejolaš atnit govttolažžan iešguhtege guovlluin. Oahpahus galgá muddejuvvot sin duogážii nu guhkás go lea vejolaš. ¶
Stáhtaráđi čielggadus Suoma olmmošvuoigatvuođapolitihkas 2009. ¶
Riikkaviidosaš oahppoplánat galget ráhkaduvvot ovttasráđiid sámedikkiiguin ja heivehuvvot sámi mánáid ja nuoraid kultuvrralaš duogážii ja dárbbuide. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohusa 1 ja 2 lađđasis eaktuduvvon doaibma sáhttá eanas ordnejuvvot dálá lágaid olis. Artihkalevttohusa 2 lađđasis namuhuvvon earenoamáš guovlluid doaba ii leat evttohusas dárkileabbo čilgejuvvon, danin mearrádusa sisdoallu báhcá dan oasil viehka rabas. Artihkalevttohusa 3 lađđasa gáibádus ii lea hámis bealis áibbas heive oktii dálá láhkaásahemiin. Artihkalevttohusa 1 lađas vástida sisdoalus bealis daid álbmotrievtti geatnegasvuođaid, maidda Suopma lea čadnon, muhto 2 lađđasa sáhttit gávnnahit mannát veháš guhkkelii go dat. Evttohusa 3 lađđasa lágan geatnegasvuohta ii namalassii gula Suoma geatnegahtti álbmotrievtti mearrádusaide. ¶
Bargojoavku ii leat gidden fuomášumi sámedikki cealkámušaide ja cealkámušain ovdan boahtti ovddidandárbbuide, dasa mii guoská earret eará 1) sámiid ruovttuguovllu olggobealde orru sámemánáid ja –nuoraid vejolašvuhtii oažžut oahpahusa iežas gielas ja iežaset gillii ja 2) sámeoahpahusa earenoamáš olles riikka guoskevaš oahppoplána áššegirjji ráhkadeami. Sámediggi oaivvilda ahte sámekonvenšuvnna ratifiseren galggašii buoridit dili ja sámemánáid ja –nuoraid iežaset gillii ja kultuvrii guoskevaš vuoigatvuođaid, iige dušše dorvvastit dan dili mii dál lea. Sámediggi čujuha earenoamážit, mii geigejuvvui oahpahusministtar Henna Virkkusii 29.5.2009. ¶
Sámedikki mielas oahpahuslágat mat dál leat Suomas fámus eai vástit Suoma vuođđolágas ásahuvvon álgoálbmotrivttiid sámegiela ja sámegielat oahpahusa dorvvasteamis olles sámeálbmogii. Sápmelaččaid ruovttuguovllu olggobealde ássi sámemánát ja –nuorat leat iežaset giela oahpahusa ektui seamma sajádagas sisafárrejeddjiidjoavkkuiguin, iige sámegiela oahpahusa leat vejolaš ordnet dábálaš eatnigiela dahje vierisgiela fágan iige sámegiela sáhte geavahit oahpahusgiellan. ¶


Artihkal 26 máinnašuvvon našunála sámeoahpahusa oahppoplánaid ráhkadeamis ovttasbarggus sámedikkiin lea seamma sullasaš ILO-álgoálbmotsoahpamuša 27 artihkkaliin. Sámeoahpahusa váste ii leat ráhkaduvvon našunála buot fágaide guoskevaš oahpahusplána, mas váldošii vuhtii sámi árbediehtu ja sámegiella. Suoma skuvlenortnet ii dovddat sámi árbedieđu, iige resursavátnivuođa dihte oahppomateriála sáhte buvttadit sámi vuolggasajis. Sámedikki oaidná ahte vuođđooahpahuslága ja logahatlága guoskevaš njuolggadusaide (L21.8.1998/628, 14§; 21.8.1998/629, 10 §) ja maid ámmátlaš skuvlejumi guoskevaš njuolggadusaide galggašii lasihuvvot máinnašupmi das ahte sámegiela ja sámegielat oahpahusa riikkalaš oahppoplánaáššegirjjit ráhkaduvvojit ovttasbarggus sámedikkiin. Sámegiela ja sámegielat oahpahusa sisdoalut ja ulbmilat leat áššit, mat gullet čielgasit vuođđolágas ásahuvvon álgoálbmogiidda gullevaš giella- ja kulturvuoigatvuođaid biirii. ¶
Artihkkalis namuhuvvon oahpporuhtaortnegiid heiveheapmi gáibida oahpporuđa oažžuma eavttuid viiddideami dakkárin, ahte dat guoskkašedje ee. daid sámestudeanttaid geat čađahit ránnjáriikka allaskuvllain sámegiela ja kultuvrra ii-dutkosii doalvu oahpuid. Dát oahput leat dávjá ohppiide earenoamáš dehálaččat. ¶
Artihkal 27: Dutkan. ¶
Stáhtat galget ovttasráđiid sámedikkiiguin bargat dan badjelii ahte leat doaibmabijut mat sámi servodaga dárbbašan máhtuid vuođul ovddidit dutkanprográmmaid ja buoridit sápmelaš dutkiidlogu. Go dakkár dutkan plánejuvvo, de. ¶
Sámediggi Dnro 338/D.a.2/2009 ferte sámi servodaga gielalaš ja kultuvrralaš dilli váldojuvvot vuhtii. Stáhtat galget ovttasráđiid sámedikkiiguin ovddidit sámi ja eará dutkanlágádusaid ovttasbarggu guđege riikkas ja riikkarájiid rastá, ja nannet dutkanlágádusaid erenoamážit dakkár dutkamiiguin mat namahuvvojedje vuosttamuš lađđasis. Sámiide guoskevaš dutkan ferte leat heivehuvvon dakkár ehtalaš njuolggadusaide maid sámiid álgoálbmotdilli gáibida. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohusas gáibiduvvon doaibma sáhttá ollašuhttot dálá vuogádaga olis. ¶
Sámediggi oaidná ahte dálá ordnet ii doarjjo sámedutkamuša eavttuid ja rájáidrasttildeaddji ovttasbarggu. Sámi parlamentáralaš ráđđi ja Suoma sámediggi leat álggahan sámi universitehtaprošeavtta plánema riikkaidgaskasaš sámeguvlui. Dat dorvvastivččii sámedutkamuša ja allaskuvla dási skuvlejumi sámiid ruovttuguovllus. Sámedutkamuša ruhtadeapmi gáibida earenoamáš resurssaid. ¶
Artihkal 28: Oahpahus ja diehtojuohkin sámiid birra. ¶
Sámi álbmoga kultuvra ja servodateallin galgá ulbmilaččat boahtit oidnosii oahpahusas maiddái olggobealde sámi servodaga. Dakkár oahpahus galgá erenoamážit ulbmádit ovddidit olbmuid máhtu sámiid sajádaga birra riikkaid álgoálbmogin. Stáhtat galget ovttasráđiid sámedikkiiguin fállat oahpahusa sámi kultuvrras ja servodateallimis daidda olbmuide guđet galget bargat sámi guovlluin. Stáhtat galget ovttasráđiid sámedikkiiguin fuolahit almmolaš diehtojuohkima sámi kultuvrra ja servodateallima birra. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Sámit álgoálbmogin leat váldon vuhtii vuođđooahpahusa oahppoplánaid vuođđoáššiin. Lea dehálaš ahte sámevuođas ja sámi kultuvrras addo diehtu viidát ja diehtu mii addo lea rivttes. Dan mihttomearrái lea viggamuš maid Suoma čatná riikkaidgaskasaš geatnegasvuođaid ášši gieđahalli mearrádusain. Sámekulturguovddáš buorida vejolašvuođa juohkit ja oažžut dieđu sámiin álgoálbmogiin. Artihkalevttohusa 1 lađđasa maŋemus cealkka guođđá rabas geasa ja man muttus das oaivvilduvvon oahpahusa galggašii addit. ¶
Sámediggi oaidná ahte Artihkal ii leat ruossalasvuođas njuolggadusaiguin, mat leat fámus. Das fuolatkeahttá Suopma ii ollašuhte artihkkala geatnegasvuođaid. Sápmelašvuohta lea oaidnemeahttun suopmelaš skuvlenvuogádagas. Sámegiella ja kultuvra bohtet ovdan dušše sámegiela ja sámegielat oahpahusas ja soaittáhagas iešguđetge guovlluin riikkas lágiduvvon temáoahpahusa bokte. Buot Suoma skuvllaid guoskevaš oahppoplánas namuhuvvon vuođđoáššit sápmelaččaid birra leat nu almmolaš dásis ahte dain ii leat leamaš váikkuhus suoma- ja ruoŧagielat oahppomateriálaid sisdoaluide. Eaige dieđut maiddái leat váikkuhan sisdololaš lasáhusaide sámi servodaga, kultuvrra ja giela birra buot fágaide mat oahpahuvvojit miehtá riikka. Suopmelaš oahpaheddjiin lea unnán diehtu riikkaset álgoálbmoga ja sámi servodaga dili birra dán áigge. Oahpahusráđđehus galgá danin ovttasbarggus sámedikkiin geatnegahttit ráhkadit sámi kultuvrra, servodaga, sámiid sajádaga álgoálbmogin guoskevaš oahpahussisdoalu vuođđooahpahussii, logahahkii ja ámmátlaš skuvlejupmái oahpahusplánaid vuođđoáššiide. Artihkkala fápmudahttin buoridivččii dili Suoma skuvlenvuogádagas. ¶
Artihkal 29: Dearvvašvuođa- ja sosiálaásahus Stáhtat galget ovttasráđiid sámedikkiiguin fuolahit ahte sámiid ássanguovlluin dearvvašvuođa- ja sosiálabálvalusat leat organiserejuvvon nu ahte dáid guovlluid sámiide leat sihkkarastojuvvon dearvvašvuođa- ja sosiálabálvalusat mat leat heivehuvvon sin gielalaš ja kultuvrralaš duogážii. Maiddái olggobealde sámi ássanguovlluid dearvvašvuođa- ja sosiálaeiseválddit galget váldit vuhtii sámi divššohasaid ja klieanttaid gielalaš ja kultuvrralaš duogáža. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohusas lea geavahuvvon sajáiduvvan doahpagiid sajis baicca earálágan dadjanvuogit, mat dahket evttohusa sisdoalu eahpečielgaseabbon. Stáhtii ásahuvvon geatnegasvuohta lea ovttasbarggus sámedikkiin fuolahit das ahte sosiála- ja dearvvašvuođabálvalusat ordnejuvvojit sámeguovllus dihto ládje. Gáibida mearkkašahtti rievdadusaid našunála láhkaásaheapmái, jus evttohusain lea oaivvilduvvon váldit beali sosiála- ja dearvvašvuođabálvalusaid ordnengeatnegasvuhtii guoskevaš gažaldagaide. Sápmelaš divššohasaid ja pasieanttaid gielalaš ja kultuvrralaš duogáš lea juo vuhtii váldon našunála láhkaásaheamis. ¶
Sámedikki oainnu mielde artihkalevttohusain oaivvilduvvojit konkrehtalaččat sosiála ja dearvvašvuođabálvalusat iige sosiála ja dearvvašvuođaásahus. Sámediggi oaidná ahte Artihkal galggašii ratifiserejuvvot. Sámediggi ii sáhte čuovvolit bargojoavkku oainnu das, ahte sámi divššohasaid kultuvra- ja gielladuogáš livččii vuhtii váldon álbmotlaš láhkaásaheamis dan viidodagas maid davviriikkalaš sámekonvenšuvdna gáibida. ¶
Sámedikki oainnu mielde artihkkala ulbmilin ii leat váldit beali sosiála- ja dearvvašvuođabálvalusaid ordnema ovddasvástádussii, muhto dat ásahusaid mat ordnejit sosiála- ja dearvvašvuođabálvalusaid galget geatnegahttot ordnet bálvalusaid mat leat heivehuvvon sámegillii ja kultuvrii stáhta ja sámedikkiid bokte boahtti ruhtademiin. ¶
ILO-soahpamuša 25 artihkkala 2 momeanttas lea ahte bálvalusain galgá váldot vuhtii álgoálbmogiid ekonomalaš, sosiálalaš ja kultuvrralaš dilálašvuohta. Álgoálbmogiid buoremus vejolaš dearvvašvuođa dási lea váttis sihkkarastit, jus bálvalusat eai leat heivehuvvon sin earenoamáš dilálašvuhtii ja eallindillái. Sámediggi dovdá buoremusat álbmogis sosiála- ja dearvvašvuođabálvalusaid dárbbu ja meannudanvugiid sámegielat ja sámi kultuvrii heivehuvvon bálvalusaid lágideamis. Prinsihpas vuođđobálvalusaid buvttadeami ovddasvástádus lea gielddain. Dakkár sosiála ja dearvvašvuođadikšumis, mii váldá vuhtii gielalaš ja kultuvrralaš earenoamáš iešvuođaid, gullá kulturiešstivrejupmái ja das vástida sámediggi. Láhkaásaheapmi geatnegahttá gielddaid ordnet sosiála ja dearvvašvuođabálvalusaid ássiid dárbbuid mielde. Láhkaásaheapmi ii goittotge meroštala dárkilit doaimma viidodaga, sisdoalu dahje ordnenvuogi. Iešmearridanvuoigatvuođa vuođul sámiin galgá leat vejolašvuohta ieš mearridit dan, makkár sosiála- ja dearvvašvuođabálvalusaid sii dárbbašit, makkár vuođu ja árvomáilmmi ala dahje oainnuin bures veadjimis daid galggašii hukset ja movt daid galggašii buoremusat ordnet. ¶
Servodaga struktuvrralaš váilevašvuođaid dihte sápmelaččat eai oaččo doarvái sámegillii ja kultuvrii vuođđuduvvi bálvalusaid eaige dan bokte sáhte stivret gielaset doalaheami ja ovdáneami iežaset guovlluin. Buresveadjinbálvalusain, maid vuođđun lea giella ja kultuvra, lea stuorra mearkkašupmi ii dušše sámiid buresbirgejupmái, muhto maid olles álbmoga bisuheapmái. Sápmelaččaid álgoálbmotrievttit iežas gillii ja kultuvrii eai ollašuva sámiid ruovttuguovllus buot gielddain nu movt vuođđolágas ja giellalágas daddjo. Vaikke sápmelaš divššohasaid ja pasieanttaid gielalaš ja kultuvrralaš duogáš livččii váldon vuhtii našuvnnalaš láhkaásaheamis, dat ii váldo duođalaččat vuhtii bálvalusaid ollašuhttimis. Sámiid dárbbuid vuhtii váldin gáibida resurssaid lasiheami. ¶
Sápmelaččaid sajádat álgoálbmogin ja sápmelaččaid vuođđorivttiid ja olmmošvuoigatvuođaid dorvvasteapmi eaktudit ahte láhkaásaheami ovddidanbarggus sierra vuhtiiváldošii sápmelaččaid sajádat, mii lea vuođđolágas lea meroštallojuvvon. Sosiála- ja dearvvašvuohtaministeriija hálddahussuorggi ásahusaide galggašii lasihit máinnašeami sámiid vuoigatvuođas doalahit ja ovddidit iežaset giela ja kultuvrra vuođđolágas ásahuvvon kulturiešstivrejumi vuođul. ¶
Artihkal 31: Árbevirolaš máhtut ja kulturilbmadeamit. ¶
Stáhtat galget gudnejahttit sámi álbmoga vuoigatvuođa hálddašit iežas árbevirolaš máhtuid ja kultuvrralaš ilbmademiid, ja bargat vai sámit sáhttet seailluhit, ovddidit ja doalvut daid boahttevaš buolvvaide. Stáhtat galget fuolahit nu, ahte sámi álbmot, go earát go sámit ieža geavahit sámi kultuvrra gávppálaččat, ožžot vejolašvuođa váikkuhit doaimmaide ja oažžut govttolaš oasi daid doaimmaid ruđalaš vuoittus. Sámi kultuvra galgá leat suddjejuvvon dakkár kultuvrralaš ilbmademiid vuostái mat mahkáš leat sámiid iežaset. Stáhtat galget fuolahit ahte sámiid árbevirolaš máhtut váldojuvvojit vuhtii go sámi dilis mearriduvvo juoga. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Orru ahte Artihkal gáibida das jurddašuvvon sisdoalu dárkileabbo čilgejeaddji terminologalaš ovddideami. Suoma láhkaásaheapmi nugo maid álbmotrievtti seađáhusaid ásaheapmi dan suorggis mii artihkkalis oaivvilduvvo, orru váilevaš. Orruge ahte livččii buoret vuordit viidát álbmotjuridihkalaš suodjaleami ovddideapmái čujuhuvvon barggu válmmaštumi, mii dál lea jođus, muhto go viggat ovdal dan ovddidit ođđa mearrádusaid dušše davviriikkalaš dásis. Dán muttus lea eahpečielggas, maid artihkkalis oaivvilduvvon vuoigatvuođat meidnejit ja movt áššit konkrehtalaččat juridihkalaččat lágiduvvošedje. ¶
Bargojoavku atná ahte doaba árbevirolaš máhtut lea boastut. Dárogielat álgoteavsttas geavahuvvo dán artihkkala oasil doaba tradisjonell kunnskap, mii lea jorgaluvvon suomagillii konvenšuvdnaárvalusas árbevirolaš diehtun (suom. perinteinen tietämys). Dárogielat doaba oaivvilda goittotge árbevirolaš máhtu nu movt biodiversitehtasoahpamuša artihkkala 8 (j) konteavsttas. Doaba lea jorgaluvvon suomagillii boastut. Bargojoavku livččii sáhttán álkidit dárkkistit ášši smiehttamuša barggadettiin. Terminologalaš dárkilut čilgehus ii dárbbašuvvo, muhto suomagielat konvenšuvdnaárvalusa jorgalusas dat galgá divvojuvvot. ¶
Bargojoavku háliida vuordit dassái mii dáhpáhuvvá WIPO:s (World Intellectual Property Organization) immateriálalašvuoigatvuođaid suoji álbmotvuoigatvuođalaš ovdáneami bealis. Suopma, Ruoŧŧa ja Norga leat WIPO lahttut. WIPO proseassa sáhttá goittotge bistit hui guhká ja dat guoská vuosttažettiin našuvnnalaš láhkaásaheami. Davviriikalaš konvenšuvdna lea guovllu stáhtasoahpamuš, mii lea vuordán ratifiserema njeallje jagi. Konvenšuvnna ratifiseren ii sáhte vuordit gaskandagut riikkaidgaskasaš soahpamušláhkaásaheami válmmaštumi, muhto baicca WIPO soahpamušat galget ratifiserejuvvot sierra davviriikkalaš sámekonvenšuvnna oassebeallestáhtaiguin. Ferte maid fuomášit ahte WIPO barggu vuođđun lea stáhtaid gaskasaš ovttasbargu, eaige álgoálbmogat leat sin ovddasteaddji orgánaid bokte mielde olles fámuin ášši válmmaštallamis. ¶
Artihkkala váldosisdoallu meroštallojuvvo biodiversitehtasoahpamuša artihkkala 8 (j):a ja 10:a bokte ja earenoamážit biodiversitehtasoahpamuša oassebeallečoahkkimiid addán mearrádusaid Artihkal 8 (j) doaimmaid birra. Konvenšuvdnaárvalussii leat váldon iešvuođat maid Unesco immateriála kulturárbbi suodjalansoahpamušas, man Suopma ii leat ratifiseren ja Suoma ratifiseren Unesco kulturovdanbuktojumiid suodjalansoahpamušas (Sops 17/2007), mii ii leat ollašuhtton sámekultuvrra kulturovdanbuktojumiid olis Suomas. Bargojoavku ii leat goittotge váldán vuhtii barggustis daid áššiid obanassiige, vaikke bargojoavkku bargun lei guorahallat davviriikkalaš sámekonvenšuvnna oktavuođa riikka iežas láhkaásaheapmái ja riikkaidgaskasaš geatnegasvuođaide. Čujuhit bargojoavkku árvalussii ahte artihkkalis oaivvilduvvon vuoigatvuođat leat eahpečielgasat daningo ii leat diehtu movt áššit konkrehtalaččat lágiduvvošedje. Sámediggi gávnnaha dasa ahte konvenšuvnna doibmiibidjamis mearriduvvo maŋŋel. Dalle dárkkistuvvo maid našuvnnalaš láhkaásaheapmi sámekonvenšuvnna ektui. Bargojoavkku árvvoštallama ja jurddabohtosiid vuođđun artihkkala váikkuhusain lea váilevaš láhkaásaheami gieđahallan iige bargojoavkku árvalusa sáhte dan oasil leat ávkin ášši joatkkaválmmaštallamis. 





Artihkal 32: Sámi kulturmuittut. ¶
Sámiid kulturmuittut galget leat suodjaluvvon lágas, ja riikka sámediggi galgá daid hálddašit dahje kulturlágádusat ovttasráđiid Sámedikkiin. Stáhtat galget láhčit dilálašvuođaid riikkarájiid rasttideaddji ovttasbargui main duođaštit, suodjalit ja hálddašit sámi kulturmuittuid. Stáhtat galget bargat vai sámi kulturmuittut mat leat dolvojuvvon eret sámi guovlluin, ja mat leat erenoamážat sámi servodahkii, galget biddjojuvvot dohkálaš dávvirvuorkkáide dahje kulturlágádusaide šiehtadusa mielde mii lea dahkkojuvvon riikkaid sámedikkiiguin. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Konvenšuvdnaárvalusa 32 artihkkalis geavahuvvon kulturmuitu-doaba (suom. kulttuurimuistomerkki) ii vástit almmolaš láhkaásaheamis geavahuvvon meroštallamiid. Artihkkala ákkastallamiin kulturmuitodoahpagiin čujuhuvvo almmolaččat materialisttalaš kulturárbbi (dološmuittuid, luovus kulturdávviriid ja kulturbirrasiid) hálddašeapmái. Artihkal gáibida dárkileabbo terminologalaš čilgema. Artihkkala 3 lađđasis evttohuvvon sámi kulturmuittuid máhcaheapmi ja museaide vurkkodeapmi lea Suoma láhkaásaheami olis vejolaš, muhto gáibida bargui čujuhuvvon resurssaid ja maid dáhpáhusaid mielde vuođđolága opmodatsuoji guoskevaš árvvoštallama. Earenoamáš dehálaš lea earuhit lágalaččat ja lágahemiid dolvojuvvon dávviriid. Sámi kulturmuittuid sirdin sámedikki hálddašeami vuollái geatnegahttá rievdadusaid máŋggaide ásahemiide, ja dat guoská maid sámedikki lágas ásahuvvon bargguid ásaheami. ¶
Bargojoavku vásiha árvalusastis váttisin doahpaga kulturmuitu (suom. kulttuurimuistomerkki, dárog. kulturminne ) ja bargojoavkku mielas livččii dárbu čielggadit terminologiija, vaikke konvenšuvdnaárvalusas lea doahpaga sisdoallu čilgejuvvon. Norgalaš ja ruoŧŧelaš láhkaásaheamis geavahuvvo doaba kulturmuitu. Supmii ii galggašii dagahit váttisvuođaid váldit dán máinnašuvvon doahpaga atnui oktan áššáigullevaš čilgehusaiguin. Suoma láhkaásaheamis lea iešguđetge doahpagiiguin kulturmuittut suodjaluvvon ja áššái gullevaš terminologalaš ja sámekonvenšuvnna eaktudeaddji rievdadusat sáhttet dahkkot láhkaásaheami beaivádemiin ja áššái gullevaš resurssaid lasihemiin ja sámedávviriid sirdimiin Suoma Álbmotmuseas Sámemusea Siidii. ¶
Sámediggi fuomášuhttá ahte stuorámus oassi sámi kulturdávviriin leat Suoma álbmotmuseas dahje olgoriikalaš museain. Bargojoavku oaidná artihkkala problemáhtalažžan vuođđolága opmodatsuoji ektui. Stuorámus oassi sámi dávviriin leat almmolaš ovttastusaid hálddus iige priváhtavuoigatvuođalaš vuođđolágalaš váttisvuohta gávdno. Suoma sámemusea Siida lea oažžon luoikkas sámedávviriid, muhto dávvirat eai leat sirdon rivttes vugiin Suoma Sámemusea Siidda háldui, moanaid viggamušaid maŋŋelge. Bargojoavku gidde fuomášumi ahte lea dárbu dahkat erohusa lágalaččat ja lágahemiid dolvojuvvon dávviriid gaskkal. Stuorámus oasis sámedávviriid eret doalvuma historjjás ii leat diehtu ja váldokultuvrra viŋkilis lágalaččat dolvojuvvon dávvir sáhttá álgoálbmoga bealis lea lágahis vuohki. Riikkaidgaskasaš dásis álgoálbmogiid gáibádusat oažžut ruovttoluotta kulturárbbiset ja dávviriiddiset leat lassanan ja daid evttohusaid leat dorjon dallego álgoálbmogiin leat iežaset anus seailluheapmái heivvolaš sadji. Sámediggi oaidná dán artihkkala dohkkehangelbbolažžan ja artihkkaliin, mii čuovvu riikkaidgaskasaš ovdáneami ja man galggašii dohkkehit ájahallama haga. Sámediggi háliida dan lassin fuomášuhttit ahte juste dál lea oahpahusministeriija válmmaštallame Museadoaimmahaga bargguid guovlluide juohkima. Dan oktavuođas sámekulturárbbi divššu ja seailluheami sirdin sámeinstitušuvnnaide dorjjošii ja ovddidivččii davviriikkalaš sámekonvenšuvnna ratifiserema. ¶
Stáhtaid geatnegasvuođat sámi kultuvrra guovdu fátmmastit maid ávnnaslaš kulturvuođu, vai sámiide leat dárbbašlaš ealáhuslaš ja ekonomalaš eavttut maiguin sáhttet sihkkarastit ja ovddidit iežaset kultuvrra. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohusas lea sáhka sámekultuvrii laktáseaddji áššeollisvuođaid našunála ruhtadeamis ja dan ruhtadeami dásis. Artihkkalis dahje dan ákkastallamiin ii leat gieđahallon dat, mat leat dat dárbbašlaš ealáhuslaš ja ekonomalaš eavttut mat namuhuvvojit artihkkalis. Vaikke evttohusas sáhtašii leat viehka stuorra váikkuhus stáhta bušehttii, evttohus ii leat dakkárin ruossalas Suoma láhkaásahemiin iige Suoma guoskevaš riikkaidgaskasaš geatnegasvuođaiguin. Go Artihkalevttohusa ákkastallamis oaivvilduvvon IV ja V loguid artihkkalat leat problemáhtalaččat Suoma dálá láhkaásahemiin ja Suoma guoskevaš riikkaidgaskasaš geatnegasvuođaiguin, daidda laktáseaddji ekonomalaš geatnegasvuođaid dárkilut analyseren lea dán muttus beare árrat dahkat. ¶
Sámediggi lea ovttaoaivilis dainna oainnuin ahte artihkkala ollašuhttin gáibida sámekultuvrra ruhtadeami lasiheami. Sámediggi háliida deattuhit ahte sámekultuvrra resurssaid lasiheapmi galgá dahkkot, nu movt davviriikkalaš sámekonvenšuvdnaárvalusas lea, kulturiešmearrideami vuođul ásahusaid olis iige stáhta eiseválddiid juolludan sierraruhtademiin. Sámediggi háliida fuomášuhttit ahte bargojoavkku evttohusa argumenteren oasis dain lágain mat reduserejit sámi kultuvrra ja dan ruhtadanmomeanttat leat bukton boastut ovdan iige sámediggi sáhte čuovvolit argumenterenoasis ovdan boahttit oainnuide daid áššiin. ¶
Sámediggi lea máŋgii gávnnahan ahte sámedikki doaibmaruhta, sámi kulturmearreruhta (25.80.50), mearreruhta sámegielat oahppomateriálabuvttadeapmái (29.01.23), mearreruhta sámegielat sosiála- ja dearvvašvuođabálvalusaide (33.33.31) eai leat doarvái eaige dorvvas sámiid vuođđolágalaš vuoigatvuođa iežas gillii ja kultuvrii. Sámediggi váldá vuhtii dan lassin ahte ráđđehusa evttohus gielddaid vuođđobálvalusaid stáhtaossodatvuogádaga ođasmahttin (HE 174/2009 vp) boahtá dalle go ollašuhtto, dahkat váddáseabbon ratifiseret sámekonvenšuvnna. Stáhtaráđđi evttoha ahte sámiid ruovttuguovllu gielddaide juolluduvvošii earenoamášruhtadeapmi sámegielat bálvalusaid buvttadeapmái sámegielat ássiidlogu vuođul, muhto stáhtaráđđi ii áiggo geatnegahttit gielddaid geavahit ruhtadeami sámegielat bálvalusaide. Ruhtadanoassi boahtá leat ovdadieđuid mielde jahkái 2010 sullii 3,2 milj. euro. Sámediggi lea evttohan ruhtadeami juolludeami sirdima Sámediggái sámegielat bálvalusaide gielddain. Ruhtadeami juolludeapmi sámedikki bokte lea áidna málle mii sihkkarastá ruhtadeami dievaslaš geavaheami sámegielat bálvalusaid ja dorjjošii maid davviriikkalaš sámekonvenšuvdna doibmii váldima. ¶
Argumenterenoasis bukto maid ovdan ahte boazodoalu ja luodduealáhusaid ruhtadanláhka, borasspire buhtadusláhka ja doarjja juohke bohcco nammii dorjjošedje sámekultuvrra ja dan seailuma davviriikkalaš sámekonvenšuvdnaárvalusa mielde. Ain gávnnahuvvo ahte Lappi Bargo ja ealáhusguovddáža juolludan fitnodatruhtademiin leat doarjaga ožžon sámi fitnodatdoallit ja dan bokte maid sámi ealáhusat, vaikke BE-guovddážis ii leat anus sámi ealáhusaid doarjjaortnet. Ovdal namuhuvvon ruhtadanvuogádagat eai sáhte jurddašuvvot sámedikki mielas ruhtadanelemeantan, mat heivejit oktii sámekonvenšuvnnain, daningo dain ii leat sámekultuvrii ja –ealáhusaide iežas ruhtadanortnet muhto ruhtadeapmi juolluduvvo seamma ákkaid vuođul buot ealáhusa bargiide, geat leat gelbbolaččat oažžut doarjaga. ¶
Sámediggi oaidná ahte Suopma ii deavdde dálá dilisge Suoma vuođđolága ja riikkaidgaskasaš geatnegasvuođaid dorvvastit sámeealáhusaid ja earenoamážit boazodoalu seailuma oassin sámekultuvrra. Sámediggi oaidná ahte sámi ealáhusaid dorvvasteapmi gáibida láhkarievdadusa ja sámi ealáhusaid resurssaid lasiheami sámekultuvrra vuođul, dainna lágiin ahte sámi kulturiešmearrideapmi ollašuvvá. ¶
3.4 IV kapihttal: Sámiid  vuoigatvuohta  čáziide  ja  eatnamiidda  . ¶
Láidehus Nuppe ládje go bargojoavkku árvvoštallamiin sámekonvenšuvnnas dábálaččat, lohkui 4 (IV) lea lasihuvvon ovdal artihkkala gieđahallanoasi guhkes, measta golmma siidosaš historihka lágan duogáščilgehus, mii orru meidnejuvvon juogalágan duogáščilgehussan dasa mii guoská davimus Suoma ássanhistorjjá ovdáneapmái. Čilgehusaid gaskkas čujuhuvvo goittotge eanáš sámiid ruovttuguovllus ássi eará go sápmelaš dáláš olmmošjoavkkuid duohtavuođalaš sajádat ja dárbbu dan dorvvasteapmái. Dát kapihttal ii ovddas dieđalaš dutkamuša, iige dat gula movtge dan bargui, mii bargojovkui gulai. Dán kapihttala bokte doallá earenoamážit deaivása Sámedikki fuomášupmi das ahte bargojoavkku bargu viggá joatkit ILO-soahpamuša ratifiseremii gullevaš čielggadanorgánaid barggu, vaikke dat ii gullange bargojoavkku bargguide. Daningo kapihttal ii laktás bargojovkui addon bargguide iige dat ovddas dieđalaš dutkamuša ja dan lassin juridihkalaččat eahpedárkil ja addá boastut dieđuid, danin kapihttala galgá sámedikki mielas guođđit oalát fuomášumi haga. Sámedikki dárkilut fuomášumit láidehusoassái leat mildosis 1. ¶
Artihkal 34: Eatnamiid ja čáziid árbevirolaš geavaheapmi. ¶
Guhkesáigásaš árbevirolaš geavahus eanan- ja čáhceviidodagain lea vuođđun sámiid individuála ja kollektiiva opmodatvuoigatvuhtii dáidda guovlluide riikkaidsiskkáldas ja riikkaidgaskasaš njuolggadusaid mielde mat gustojit guhkesáigásaš geavaheami geažil. Jos sámiin, almmá earáid anekeahttá sin eaiggádin, leat geavahusas ja sii árbevirolaččat leat geavahan dihto eanan- ja čáhceviidodagaid boazodollui, bivdui, guolásteapmái dahje eará doibmii, de sis galgá leat vuoigatvuohta ain doaladit guovlluin ja geavahit daid nugo leat dahkan juo ovddežis. Jos sámit guovlluid geavahit ovttas earáiguin, de sámit ja duot nuppit geavaheaddjit galget geavahit iežaset vuoigatvuođaid válddedettiineaset vuhtii nuppit nuppiid ja iežaset vuostálas vuoigatvuođaid luonddu. Dán oktavuođas galgá erenoamážit váldojuvvot vuhtii boazosápmelaččaid beroštumit. Ahte vuoigatvuohta geavahit guovlluid lea ráddjejuvvon seammá muddui go ovdalge, ii galgga heađuštit geavahanvugiid heiveheami dárbbu mielde teknihkalaš ja ekonomalaš ovdáneapmái. Dat árvvoštallan, leago dán mearrádusa mielde árbevirolaš geavaheapmi, galgá čađahuvvot dan vuođul mii lea sámiid árbevirolaš eanan- ja čáhcegeavaheapmi, ja dainna vuhtiiváldimiin ahte dávjá sámiid geavaheamis eai báhcán bissovaš luottat lundui. Dán artihkkala mearrádus ii mearkkaš ahte dat ráddje dan vuoigatvuođa oažžut ruovttoluotta opmodaga mii sámiin sáhttá leat riikka iežas dahje riikkaidgaskasaš rivttiid mielde. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohus lea dan muttus loažžadit hábmejuvvon ahte evttohusa sisdoallu báhcá máŋgga láhkai eahpečielggasin. Eahpečielggasin báhcá ovdamearkka dihte dat leago Artihkalevttohusa 1 lađđasa oaivilin láhčit ođđalágan jurdaga oamasteamis vai eanetge deattuhit dan guhkesáigásaš árbevirolaš geavaheami vuođul boahtán vuoigatvuođat, mat sámiin našunála láhkaásaheami mielde sáhtašedje leat. Daid vuoigatvuođaid vejolaš gávdnoma čielggadeapmi lea guđđon našunála láhkaásaheami (ja ášši guoskevaš stáhta riikkaidgaskasaš geatnegasvuođaid) duohkái. Jus ulbmilin lea buktit ođđa jurdaga oamasteamis, dasa ii gávdno vástta našunála láhkaásaheamis. Jus guhkesáigásaš geavahemiin oaivvilduvvo eará go dološ návddašanriekti, dasage ii gávdno vástta álbmotlaš láhkaásaheamis. ¶
Artihkalevttohusas ii dahkko erohus priváhta eatnama ja stáhta mehciid gaskkal go ges našunála láhkaásaheamis priváhta opmodat ja stáhta meahccin hálddašuvvon guovllut gieđahallojit eará ládje. Priváhta opmodagas lea vuođđolágas 15 § vuođđoriektin dorvvastuvvon opmodatsuodji. Danin evttohusa ákkastallanoasis deattuhuvvon geavahanvuoigatvuođa mannan oamasteaddji vuoigatvuođaid badjel orru problemáhtalaš vuođđolágas dorvvastuvvon opmodatsuoji ektui. Artihkkalat 34 ja 35 láktasit measta oktii. Goappásge leat geavahuvvon loaččes meroštallamat, maid vuođul lea váttis dulkot artihkkaliid duođalaš sisdoalu ja daid gaskanas oktavuođa. Artihkkaliin oaivvilduvvon eana- ja čáhceguovllut eai leat movtge meroštallojuvvon, muhto meroštallan lea guđđojuvvon soahpamušstáhtaid maŋit doaibman. Go geavahuvvon doahpagat eai leat buoret meroštallojuvvon, ovdamearkka dihte 34 artihkkala 1 lađđasis oaivvilduvvon vuoigatvuođaid sisdoalus lea dulkonmunni ja dat báhcet rabas. Artihkalevttohusa maŋemus lađas vástideaš máŋggaid riikkaidgaskasaš soahpamušaide gullevaš mearrádusaid das, ahte gažaldatvuloš soahpamuš ii oaččo hehttet daid ovdduid ja vuoigatvuođaid, mat dan joavkkus geaidda ášši guoská leat našuvnnalaš ja eará álbmotlaš rievtti mielde. ¶
Artihkkala 34 guoskevaš áittolaš árvvoštallamis ja earenoamážit loahppaárvvoštallamis artihkkala sisdoallu suokkardallo earenoamáš moivvas vugiin. Artihkalárvalusa dulkojupmi lea navdon váttisin, man dihte artihkkala muhtun ákkat jurddašuvvojit problemáhtalažžan vuođđolágas oaivvilduvvon opmodatsuoji dáfus. Bargojoavkku gávnnahussii artihkkala eahpečielga hábmemii gávdno duogáš oktageardánit dan duohtavuođas ahte sámiid riektesajádat lea Suomas, Norggas ja Ruoŧas historjjás otnábeaivái ovdánan hui earálágan prinsihpaid vuođul. Norgga vuogádat lea álggu rájes leamašan earálágan go Ruoŧŧa-Suoma. Ruoŧa ja Suoma gaskkal riektesajádaga ovdáneapmi álggii ovdánit nubbi nuppis earáláganin dalle go Suopma sirrejuvvui Ruoŧas jagis 1809 ja láktojuvvui Ruššii ja maŋŋel Suoma iehčanassan šaddama jagis 1917. Nubbi smiehttamušas celkon Suoma dáfus eahpečielga ášši lea ahte sámekonvenšuvdnaárvalusas lea namalassii eananriekteartihkkaliid bokte dorvvastuvvon nannosit ILO-soahpamuššii. ¶
Ieš Artihkal dahje konvenšuvdnaárvalusa ákkastallama logadettiin sámekonvenšuvnna 34 artihkkala hápmi lea sámedikki mielas áibbas áddehahtti ja nu čielggas go golmma sierra stáhta iešguđetge lágan juridihkalaš ovdáneami dáfus obanassiige lea vejolaš. Nuppe ládje go bargojoavkku evttohus čuoččuha, ng. oamastannávdojupmi galgá konvenšuvdnaárvalusa mielde dulkojuvvot juogo našuvnnalaš dahje riikkaidgaskasaš vuoigatvuođa viŋkilis. Ng. oamastannavdojubmi gávdno riikkaidgaskasaš vuoigatvuođas ILO-soahpamušas. Seamma oamastannavdojumi dorvun leat cealkán konvenšuvnna I kapihttala guorahallama mielde earenoamážit riikkaidgaskasaš olmmošvuoigatvuođaid ollašuvvama gohcci orgánat. Dain earenoamážit SP-soahpamuš, man Suopma lea ratifiseren, čuovvuma gohcci ON:a olmmošvuoigatvuohtakomitea lea cealkán sullasačča. Navdin gullá maid álgoálbmotsoahpamuššii jagis 2007, man Suopma lea vuolláičállán. ¶
Guhkesáigásaš geavaheami bokte bargojoavkkus jurddašuvvon oaidnu orru dáhtul guođđime guorahallamis eret sámekonvenšuvnna čielga, rivttes terminologiija: Artihkal 34 oaivvilda sihke guhkesáigásaš ja árbevirolaš eanangeavaheami ovttas. Ná guhkesáigásaš ja árbevirolaš geavaheami doaba ii leat oba oaivvilduvvonge čuovvut dárkilit našuvnnalaš láhkaásaheami doahpaga guhkesáigásaš árbevirolaš geavaheapmi (s. ylimuistoinen nautinta r. urminnes hävd dahje d. alders tids bruk). Sámekonvenšuvdnaárvalusas čujuhuvvo ILO-soahpamuššii ja Suoma dohkkehan álgoálbmotjulggaštusa árbevirolaš geavaheami guoskevaš terminologiijai. Konvenšuvdnaevttohusa siiddus 241 gávnnahuvvo vuosttažettiin:. ¶

"Vuosttaš lađđasa mearrádus ii čujut duššefal našunála njuolggadusaide, muhto maiddái riikkaidgaskasaš njuolggadusaide. Eai siskkáldas njuolggadusat nappo dalle okto mearrit sáhttágo sámiid árbevirolaš geavaheapmi dahkat vuođu eaiggáduššanvuoigatvuhtii vai ii.". ¶
ILO-soahpamuša 14 artihkkala terminologiija lea dakkár: ”The rights of ownership and possession of the. ¶
owned, occupied or otherwise used or acquired.” Julggaštusa 26 artihkkala 2 lađđasis ain gávnnahuvvo ahte. ¶
álgoálbmogiin lea vuoigatvuođa eaiggáduššat, geavahit, ovddidit ja kontrolleret eatnamiid, guovlluid ja luondduriggodagaid. ¶
Goabbáge álbmotjuridihkalaš áššegirji sisttisdoallá doahpaga árbevirolaš geavaheapmi, nu movt áššegirjjiinge oaivvilduvvo álgoálbmogiidda dovddahuvvon oamastanrievtti vuođđun. Bargojoavkkus guhkesáigásaš eanangeavaheami šiitima vuođđun lea sámekonvenšuvnna, ILO soahpamuša ja álgoálbmotjulggaštusa sátnehámiid boastut dulkon dahje ipmirdeapmi. ¶
ILO-soahpamuššii čujuhuvvo ákkastallanoasis dávjá, muhto artihkkala 34 ja olles IV kapihttala buohta čalmmustuvvo áddejupmi das, ahte ILO-soahpamuš ii dattetge guoskkahivččii juridihkalaš rávan Suoma makkárge hámis. Sámekonvenšuvnna árvvoštallama dáfus lea guovddážis maiddái bargojoavkkus geavahuvvon čuoččuhus, ahte ILO-soahpamuša earenoamážit eanan ja čázádagaid oamasteami ja hálddašeami guoskevaš 14 artihkkala dulkojupmi lea loahpalaččat našunála gažaldat. Bargojoavku dorvvasta čuoččuhusaid eanas sámedoaibmagotti smiehttamuššii ja ILO-soahpamuša 34 artihkkalii, mas daddjo ahte almmolašsoahpamušaid ollašuvvama dáhkideaddji doaimmaid kvalitehta ja viidodat galgá čovdojuvvot njuovžilis vugiin nu ahte juohke riikka earenoamáš dilit váldojit vuhtii. ¶
Sámedikki oainnu mielde sámedoaibmagotti smiehttamuš ii leat dan dását juridihkalaš gáldu ahte dasa berrešii láhkaásaheami sullasaš barggus čujuhuvvot njuolga guovddáš gažaldaga čoavddusin. Sámedikki bargojoavkoovddasteaddji lea máŋgii buktán ovdan bargojovkui ahte áššis gávdno maid dutkandiehtu, muhto dat ii lean fuomášuhtton smiehttamušas. Otto Jebsena nákkosgirji gieđahallá ollásit Norggas dohkkehuvvon ILO-soahpamuša ja dan dulkoma ja vuođđogáldun barggus ledje ILO-soahpamuša válmmaštallanáššegirjjit. Jebsen mielde ILO-soahpamuša mearrádus soahpamuša heivehallanvejolašvuođas ja dulkonmunis ii mange dáhpáhusas meidne norbma, mii lazašii vejolašvuođa riikkaidgaskasaš soahpamuša našunála dulkomii. ¶
Seamma leat gávnnahan olmmošvuoigatvuohtagažaldagaide čikŋon dutkit suorggi earenoamášinstituhtas Åbo Akademiijas. Olmmošvuoigatvuohtainstituhta addin cealkámušas vuoigatvuohtaministtarii jagis 2009 lea deattuhuvvon seamma ládje go Jebsenisge, ahte ILO soahpamuša dulkon ii namalassii mearriduvvo našuvnnalaš láhkaásaheami vuođul. Stáhtas ii leat vejolašvuohta dahkat oba eavttuid ILO-soahpamuša artihkkaliid heiveheami ektui. Jus stáhtas livččii álo vuoigatvuohta dulkot riikkaidgaskasaš soahpamušaid nugo ieš dáhttu, riikkaidgaskasaš juridihka vuođđu jávkkašii oalát. ¶
Dasto bargojoavkku oidnui das, man mielde sámekonvenšuvnna ákkastallamat livčče problemáhtalaččat dalle go sámiid vuoigatvuođat sáhtášedje mannat juobe eananeaiggádiid rivttiid ovdalii. Dat dulkon lea seamma ládje konvenšuvdnaárvalusa sátnehámi vuostá daningo dulkojupmi lea dahkkon ovtta cealkaga vuođul. Dan cealkagis sámekonvenšuvdnaárvalus gieđahallá sierradását gilvvohalli vuoigatvuođaid oktavuođa nubbi nubbái. Sámekonvenšuvnnas siiddus 242 lea namalassii deattuhuvvon ahte sámiid vuoigatvuođat leat priváhtavuoigatvuođalaš vuoigatvuođat main lea lihka buorre suodji go eará geavahanvuoigatvuođainge. Dainna oaivvilduvvo dat ahte sámiid rivttiid luondu lea dávvirvuoigatvuođalaš ja vuoigatvuođas lea vuođđolága opmodatsuoji luondu. Vuoigatvuođat eai nappo leat oppalašvuoigatvuođat dahje almmolašvuoigatvuođalaš. ¶
vuoigatvuođat, maid sáhttá friddja stivret láhkaásahemiin. Jos baicca priváhtavuoigatvuođalaš vuoigatvuohta duohtaduvvo, dat sáhttá vuođđolága 15 § mielde dáhkkot dušše oppalaš dárbbu váras ja dievas buhtadusa vuostá. Sámi vuoigatvuođaid iešvuođaide gullá vuoigatvuođa vuođđoláhkasuodjái. Dat lea gávnnahuvvon našunála láhkaásaheami oktiičanadeaddji vuođđolágalaš eaktun ja dan lea Suomas gávnnahan riikkabeivviid vuođđoláhkaváljagoddi vuohččan juo jagis 1978 ja dan maŋŋel moanain iežas iešguđetge cealkámušain ja smiehttamušain. Priváhta- dahje nuppiin sániiguin dávvirvuoigatvuohtan sámiid vuoigatvuođat sáhttet gieđahallot sihke oktagas sápmelačča vuoigatvuohtan ja nu maid kollektiivvalaš vuoigatvuohtan. Riikkabeivviid vuođđodorvolávdegoddi lea cealkámušastis gieđahallan sámiid vuoigatvuođaid eanetge kollektiivvalaš vuoigatvuohtan (sámeálbmoga vuoigatvuođat, ovdam. PeVL 7/1978 vp. s. 4) nugo maid ovdam. SP-soahpamuš ja dan 27 Artihkal ovttas joavkkus eará láhttuiguin. Vuođđolága 17 §:a 3 momeantta (sámiin lea vuoigatvuohta álgoálbmogiin ovddidit gielaset ja kultuvrraset) dulkojuvvo stáhtaásahusrievttis nu, ahte vuoigatvuohta sisttisdoallá sihke priváhta ja kollektiivvalaš aspeavtta. ¶
Sámi boazodoalu jurddašettiin dálá boazodoalolágas nannejuvvon vuoigatvuohta bargat bohccuiguin eatnama oamastan- ja hálddašanvuoigatvuođas beroškeahttá livččii nappo bargojoavkku mielas dál problemáhtalaš vuođđolága ektui, muhto nu maid livččii vuoigatvuohta suopmelaš boazodoalu bealis. Vel unnit áddehahttin bázášii dat duohtavuohta ahte dalle go Suopma searvvai Eurohpá Uniovdnii lea dat vuolláičállán maid sápmelaččaid guoskevaš lassebeavdegirjji n:o 3, mas celko ahte sámiide sáhttá EU-lahttovuođas beroškeahttá addit sierravuoigatvuođa bargat bohccuiguin árbevirolaš sámeguovllus. Lassebeavdegirji lea maid oassi 1.12.2009 fápmui boahtán Lissabon soahpamuša. Maiddái vuođđoláhkaváljagoddi lea cealkámušastis PeVL 21/2007 deattuhan, ahte stáhtaráđi olis álggahuvvo ollislašođastus, mas sámiid kultuvrralaš ja vuoigatvuođalaš sajádat váldo vuhtii nu movt galgáge: váljagoddi čujuha ovddit cealkámušastii PeVM 17/2004, mas ges čujuhuvvui juste dás ovdalaš namuhuvvon sámiid guoskevaš lassebeavdegirjái n:o 3. Báikkálaš álbmoga vuoigatvuođat bohtet, nu movt jagi 2007 cealkámušas daddjo, váldot vuhtii nu movt váljagoddi lea cealkámušastis PeVL 8/1993 vp. gávnnahan. Dáinna cealkámušain oaivvilduvvo ges dušše ja duššefal ahte dábálaš láhkaásahemiin ii sáhte soardit daid boazoeaiggádiid sajádaga geat juo sápmelaččaid oktovuoigatvuođa láhkaásahanbarggu áigge juo eaiggádušše bohccuid ja ásse bissovaččat sámiid ruovttuguovllus. Dábálaš láhkaásahemiin sáhttá nappo ráddjet gildosiid haga earáid Suoma ja EU-riikka ássi vuoigatvuođaid eaiggáduššat bohccuid, bargat bohccuiguin dahje gieldit dan oalát. ¶
Bargojoavkku árvalus Artihkal 34 lea gieđahallon viidát dán cealkámušas, daningo stuorámus oassi bargojoavkku oainnuin geardduhuvvo čađa olles konvenšuvdnaevttohusa IV logu guorahallama. ¶
Artihkal 35 : Sámiid eatnamiid ja čáziid vuoigatvuođaid suodjaleapmi. ¶
Stáhtat galget čađahit dárbbašlaš doaibmabijuid maiguin beaktilit suodjaluvvojit sámiid vuoigatvuođat artihkkala 34 mielde. Erenoamážit galget stáhtat dáinna ulbmiliin identifiseret daid eanan- ja čáhceviidodagaid maid sámit árbevirolaččat geavahit. Ulbmilii ávkkálaš ortnegat galget leat riikkalaš riektedoalus olámuttus maiguin iskat sámiid eanan- ja čáhcevuoigatvuođalaš áššiid. Sámit galget riidduin mat leat dakkár vuoigatvuođaid geažil duopmostuoluid ovddas, sáhttit oažžut dárbbašlaš ekonomalaš doarjaga vai sáhttet geahččalit áššiset doallevašvuođa. ¶
Bargojoavkku máinnašan golmma cealkámuša lassin jagi 1978 cealkámuša lassin ainjuo cealkámušain. ¶
PeVL 5/1981, PeVL 11/1982, PeVL 13/1989, PeVL 3/1990, PeVL 30/1993 ja vel sierranaš cealkámušain ja smiehttamušain jagi 1993 maŋŋel. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala 1 lađđasa 1 cealkka lea problemáhtalaš danin go dat sisttisdoallá eahpečielga geatnegasvuođaid. Sámiid ruovttuguovlu lea gieđahallon Suoma láhkaásaheamis oktan ollisvuohtan ja dan siste sámiid árbevirolaš ásahan ja geavahan guovlluid earuheapmi nubbi nuppis ii leat sihkkarit álo jurddašuvvon ahte livččii oba vejolašge dahkat. Dan ektui evttohus bidjá Supmii ođđa riikkaidgaskasaš geatnegasvuođa. Artihkkala 2 lađđasa 1 cealkagis ii leat ruossalasvuohta Suoma našuvnnalaš láhkaásahemiin iige daiguin riikkaidgaskasaš geatnegasvuođaiguin, maidda Suopma lea čatnasan. Artihkkala 2 lađđasa 2 cealkka lea problemáhtalaš vuođđolága ovttaveardásašvuođaprinsihpa viŋkilis ja Eurohpá olmmošvuoigatvuohtasoahpamuša 6 artihkkala ektui. ¶
Davviriikkalaš sámekonvenšuvdnaárvalusa ákkastallamis (s. 245-246) boahtá ovdan ahte áššedovdi bargojoavku lea oaivvildan sierralágan vuoigatvuođain (oamastanvuoigatvuohta/ geavahanvuoigatvuohta) hálddašuvvon guovlluid sierra meroštallama earenoamážit dan mii guoská Norgga ja Ruoŧa dili. Norggas ja Ruoŧas ii leat sierra sámiid ruovttuguovlu nu movt Suomas; dan áššedovdijoavku livččii sáhttán dieđusge namuhit vel. Ruoŧa boazodoallolágas boazodoallovuoigatvuođa fápmu molsašuvvá sierra boazodoalloguovlluid gaskkal. Vuoigatvuohta lea garraseamos guovllu davimus osiin ja eanet ráddjejuvvon lulit oasis. ¶
Suomas sierradását vuoigatvuođaid sirren nubbi nuppis ii leat konkrehtalaččat váttis, daningo sámiid ruovttoguovlu lea gávdnon nášunála láhkaásaheamis juo jagi 1973 rájes sámi áirrasgotti guoskevaš ásahusa vuođul. Láhkadásis jagi 1995 sámediggelága 9 § lea ráddjen eiseválddiid ráđđádallangeatnegasvuođa, mii guoská earenoamážit eatnamii ja čáhcái plánejuvvon stáhta doaimmaid sámiid ruovttuguovllus. Sámedikki oainnu mielde sápmelaččaid eatnamii ja čáhcái guoskevaš vuoigatvuođat nannejuvvojit sámiid ruovttuguovllus Suomas. ¶
Smiehttamuša ákkastallamis lea bukton ovdan jurdda das ahte sámiid priváhta eaiggáduššanvuoigatvuohta livččii čielggaduvvon stuorrajuogu áigge ja dat eaiggáduššanvuoigatvuođat mat leat báhcán čielggatkeahttá, daid galggašii ain dáhpáhus hávil nannet duopmostuolus jagi 1886 meahccelága vuođul. Dan jurdagii ii gávdno vuođuštus. Stuorrajuogus ii čielggaduvvon earágo dáloniid vuoigatvuođat, iige stuorrajuogu riektefápmu fátmmas ollenge sápmelaččaid geain ii lean vuođđuduvvon dállu eanansadjái. Dát ášši lea guorahallon juo Artihkal 34 buohta ja cealkámuša mildosis. Govttolaš ja seammás positiivvalaš earenoamáš meannudeami, man riikkaidgaskasaš rievttit gáibidit, lea evttohuvvon čoavddusin ahte galggašii láhčit vuohkkaseabbo vuogi movt nannet sámiid árbevirolaš rivttiid go maid dábálaš duopmostuollu dahká. ¶
Lea čielggas ahte eananvuoigatvuohtagažaldaga čoavdin Suomas gáibida ođđa našunála láhkaásaheami nugo riikkaidgaskasaš riekti ja maid Suoma vuođđoláhka (22 §) juo dál geatnegahttet. Dakkár láhkaásaheapmi lea gáibiduvvon juo ráđđehusa evttohusas jagis (HE 306 / 1990 vp). Riikkabeivviid vuođđoláhkaváljagoddi lea gáibidan sullasaš ollislaš čovdosa maŋemuš cealkámušastis 21/2007 vp. ¶
Riekteveahkkeášši bokte áššedovdibargojoavku lea ákkastallan earenoamáš riekteveahki addima sápmelaččaide vuoigatvuođagáibádusaid ovddideapmái ILO-soahpamuša (Artihkal 14 lađas 3) ja ON-olmmošvuoigatvuohtakomitea ávžžuhusa rájes. ON:a olmmošvuoigatvuohtakomitéa oainnu vuođđun lea SP-soahpamuš (Artihkal 27), man Suopma lea dohkkehan. Riikkaidgaskasaš rievttige viŋkilis riekteveahki fállán sápmelaččaide ii leat ovttaveardásašvuođa dáfus váttis, muhto baicca deavddašii gáibádusa positiiva earenoamáš meannudeamis. ¶
Artihkal 36: Luondduriggodagaid geavaheapmi. ¶
Sámiid vuoigatvuođa luondduriggodagaide dakkár eanan- ja čáhceviidodagain maid Artihkal 34 fátmmasta, galget suodjaluvvot erenoamážit. Dan oktavuođas galgá vuhtii váldojuvvot ahte joatkevaš beassan daidda sáhttá leat eaktun sámiid árbevirolaš máhtuid ja kultuvrralaš ilbmademiid seailluheapmái. Ovdalgo almmolaš eiseváldi lága vuođul addá lobi ohcat ja bohkat minerálaid dahje eará eatnanvuoláš resurssaid dahje mearrida eará luondduriggodagaid geavaheamis dakkár eanan- ja čáhceviidodagain maid sámit eaiggáduššet dahje geavahit, de galgá šiehtadallojuvvot daiguin sámiiguin maidda dat guoská ja Sámedikkiin go dáhpáhus gullá artihkkalii 16. Lohpi ohcat dahje bohkat luondduriggodagaid ii galgga addojuvvot go doaibma dagašii sámiide veadjemeahttumin dahje mearkkašan veara váddáseabbon joatkevaččat geavahit dáid guovlluid, ja go sin geavaheapmi lea deaŧalaš sámi kultuvrii, jos juo ii Sámediggi ja dat sámit maidda dat čuohcá, eai mieđit dasa. Mii mearriduvvui ovdalis dán artihkkalis, gusto luonddu earáge meassamiidda dahje geavahemiide dain guovlluin maid Artihkal 34 fátmmasta, dan oktavuođas maiddái vuovdečuollamiidda, čáhce- ja bieggafápmorusttegiid huksemiidda, geainnuid ja joavdovisttiid huksemiidda, soahteveaga hárjehallamiidda ja bissovaš hárjehallanguovlluide. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohus gieđahallá oalle muddui daid gažaldagaid, mat leat leamaš ovdan sámiid eatnamii ja čáhcái guoskevaš vuoigatvuođaid gieđahalli našunála láhkaásahančovdosa ozadettiin, das dássážii lihkostuvakeahttá. Artihkalevttohusa váikkuhusat našunála láhkaásaheapmái leat viidát ja mearkkašit geavatlaččat dálá láhkaásaheami spiehkasteaddji meannudanvugiid lágideami. Go Artihkalevttohusas rahppo dievas viidodagas ráđđádallanvuoigatvuohta hui rahpasit meroštallojuvvon sámejoavkkuide (sápmelaččaide "geaidda dat guoská" ) ja maid oktagas sámiide okto, de evttohus sáhttá leat ruossalas vuođđolágas 6 §:s dorvvastuvvon ovttaveardásašvuođaprinsihpain. ¶
Bargojoavkku mielas luondduriggodagat-doaba lea problemáhtalaš. Doaba ii leat problemáhtalaš, dan mearkkašupmi lea sajáiduvvan riikkaidgaskasaš rievttis ja doaba lea maid heivehuvvon našunála dásis. Luondduriggodagat leat ruvkeminerálat ja sullasaš riggodagat luonddus. Sámedikki oainnu mielde suopmelaš riekteortnegis gávdnojit ovdamearkkat das ahte bajit riektedásit, eandalii alimus hálddahusriekti, leat juo heivehan riikkaidgaskasaš rievtti mearrádusaid. Ovdamearkan leat ruvkkiid oamasteami guoskevaš alimus hálddahusrievtti mearrádusat 31.3.1999 (bádden 692 ja 693). Čoavddusin gáibiduvvui ráđđádallan eavttuid haga dainna bálgosiin (s.o. bálggus mii lea sámiid ruovttuguovllus), man guvlui lei plánejuvvon dutkandoaibma vejolaš ruvkebáikki gávdnamii. Ráđđádallan galgá dahkkon ovdal makkárge doaimmaid. AHR čovdosa vuođđun lei earret eará SP-soahpamuša 27 artihkal, dálá vuođđolága mielde 17 §:a 3 momeantta vástideaddji hálddahushámi 14 §:a 3 momentii ja vel boazodoallolága 2 §: 2 momeanta (eatnama ii oaččo geavahit vugiin, mii dagaha stuorit vahágiid boazodollui). ¶
Sámedikki lea váttis ipmirdit makkár ákkaiguin Artihkal livččii problemáhtalaš vuođđolága ovttaveardásašvuođalágain, earenoamážit go váldit vuhtii dasa gullevaš gáibádusa positiivvalaš earenoamášmeannudeamis. Sámedikki oaidnu lea smiehttamuša ektui áibbas nuppelágan: Artihkal lea veahkkin ollašuhttime ovttaveardásašvuođa, maiddái go veardida bargojoavkku iežas smiehttamušas artihkkala 7 bokte ovdanbukton ákkaide. Čoahkkáigeassun sáhttá geardduhuvvot ahte vuođđolága 17 §:a 3 momeantta nannen sámiid riekti doalahit ja ovddidit iežaset giela ja kultuvrra ii sámekonvenšuvnna Artihkal 36 sullasaš suodjalannjuolggadusa haga ollašuva konkrehtalaččat. Artihkkala 7 logus ieš smiehttamušasge namuhuvvon riikkaidgaskasaš soahpamušat gáibidit sámiid riektedili buorideapmi dan dássái maid ovttaveardásašvuođanjuolggadusat gáibidit, meidne dan ahte vuoigatvuođat suodjaluvvojit earenoamážit. Dán artihkkala bokte smiehttamušas ii leat áddejuvvon positiivvalaš earenoamášmeannudeami juridihkalaš mearkkašumi, vaikke dat lea smiehttamuša 7 artihkkala bokte ipmirduvvon riekta. ¶
Artihkal 37: Buhtadus ja oassi dinestusas. ¶
Guoskkahallan sámiin galgá leat vuoigatvuohta oažžut buhtadasa buot vahágiid ovddas mat deaividit sidjiide dakkár doaimmaid geažil maid artihkkala 36 nubbi ja njealját lađas fátmmastit. Jos riikka iežas lágain leat dakkár mearrádusat sutnje, guhte oažžu lobi viežžat luondduriggodagaid, ahte son galgá máksit divada eananeaiggádii dahje luoitit sutnje doaibmavuoittus oasi, de dán lohpedoallis galgá leat seammalágan geatnegasvuohta daid sámiide maid, guđet árbevirolaččat leat geavahan ja ain geavahit áššáigullevaš guovllu. Dán artihkkala mearrádusat eai mearkkaš makkárge ráddjema riikkaidgaskasaš lágaid addin vuoigatvuhtii oažžut oasi dan vuoittus maid luondduriggodagaid viežžan buktá. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohus manná guhkkelii go našunála láhkaásaheapmi ja dat riikkaidgaskasaš geatnegasvuođat maidda Suopma lea čadnon. ¶
Sámekonvenšuvdnaárvalusas lea namalassii ákkastallon buhtadusmearrádusat dainna ahte artihkkala mearrádusat čuvvot dal juo dábálaš našuvnnalaš láhkaásaheami, sápmelaččaid vuoigatvuođain galgá leat seamma opmodatsuodji go eará priváhtavuoigatvuođain. Sámedikki lea álki čuovvolit konvenšuvdnaárvalusa ákkaid. Moanain eará lágain lea juo dál vahátbuhtadusa guoskevaš mearrádusat, mat sulastahttet daid mat dás leat ovdalaš namuhuvvon. Sámiid vuoigatvuođain mat eai leat giddodatregisteris, lea seamma opmodaga vuođđoláhkasuodji iige daidda beali váldin leat álo vejolaš oba vuođđoláhkaásahanortnegis addon lágas, nugo vuođđodorvováljagoddi lea iežas cealkámušain cealkán jagis 1978 otná beaivái. Artihkalárvalus ii sámedikki mielas mana guhkkelii go Suoma láhkaásaheapmi. Buhtadusa oažžun vahága dagahan doaimma dinestusas ii leat Suoma láhkaásahusas ásahuvvon, muhto Artihkal 37 deattuhage daid osiin ášši lasihemiin doahpaga jus. Riikkaidgaskasaš rievtti dásis ges divvaga oažžun vahága dagahan doaimma sisaboađus lea nannejuvvon ILO-soahpamuša 15 artihkkala 2 čuoggás ja álgoálbmotjulggaštusa 28 artihkkalis. Nuppe dáfus konvenšuvdnaárvalusa 37 artihkkala 2 lađđasis deattuhuvvoge dákko bokte ahte geatnegasvuohta šaddá dušše dalle jos buhtadus lea mearriduvvon riikkaidgaskasaš rievttis. Sámedikki oaidnu lea ahte Artihkal ii sisttisdoala váttisvuođaid dađi eambbo láhkaásaheami dahje riikkaidgaskasaš rievtti bealisge. ¶
Arihkkal 39: Eananviidodagaid ja resurssaid hálddašeapmi. ¶
Buohtalagaid daiguin vuoigatvuođaiguin mat sámiin leat eaiggáduššanriektin ja opmodatriektin, sámedikkiin galgá leat vuoigatvuođa leat mielde mearrideamen guovlluid almmolaš hálddašeami artihkkala 16 mielde, nugo oidno artihkkalis 34 ja 38. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Dat cealkámušat leat logaldallon ovdalaččas 34 artihkkala kommeanttaid bokte. ¶
Artihkalevttohus lea čallon nu rabas ahte dan sisdoalu lea váttis áddet. Evttohusa sisdollui heivejuvvon čujuhusaid vuođul sáhttá dulkot ahte sáhka livččii šiehtadallangeatnegasvuođa ollašuhttimis maiddai evttohusas oaivvilduvvon guovlluid almmolaš hálddahussii guoskevaš hálddahuslaš áššiin. Artihkalevttohusas ii boađe ovdan, maid almmolaš hálddahusain evttohusas oaivvilduvvo ja maid almmolaš hálddahusa doaimmaid evttohus sáhtášii guoskat. ¶
Riikkabeivviid vuođđoláhkaváljagoddi ja dan ovdal juo Suoma ráđđehus sámiid vuođđorivttiid ásahettiin lea guhkás čuvgen geainnu, mii oaivvilda ahte sámedikki galgá váldit vuhtii láhkaásahanválmmaštallama ja eará guovddáš gažaldagaid válmmaštallamis dál juo. Daid oasil čujuhuvvo ovdal evttohuvvon áššiide. Sámekonvenšuvdnaárvalusas lea ges čielgasit bukton ovdan mii artihkkala dárkkuhus lea. Artihkkala lea vejolaš njuolga ovttastahttit konvenšuvdnaárvalusa 16 artihkalin, iige nu movt smiehttamušas celko. Sámedikki mielas artihkkala sáhttá dohkkehit dakkárin. ¶
Stáhtain lea ovttasbargguineaset sámedikkiiguin geatnegasvuohta gáhttet luonddu aktiivvalaččat ja ná sihkkarastit artihkkaliid 34 ja 38 mielde sámiid eanan- ja čáhceviidodagaid bistevaš ovdáneami. Sámedikkiin galgá leat vuoigatvuođa leat mielde mearrideamen artihkkala 16 mielde birashálddašeamis mii guoská dáidda guovlluide. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkalevttohusa 2 lađđasa oasil sáhttit čujuhit ovddit bihtás evttohuvvon áššiide. Artihkkalis dahje dan ákkastallamiin ii boađe ovdan, maid birashálddašemiin artihkkalis oaivvilduvvo ja makkár birashálddahusa áššiide livččii 16 artihkkala sullasaš šiehtadallanvuoigatvuođa ja dohkkehanmeannudeapmi livččii daid oasil. ¶
Suoma vuođđolágas lea juo dál obbalaš njuolggadus das ahte ovddasvástádus luonddus ja máŋggabealatvuođas, birrasis ja kulturárbbis gullá buohkaide (vuođđolága 20 §). Suomas birashálddahussii lea sajáiduvvan dulkojupmi. Artihkal guoská birasministeriija ja báikkálaš birasguovddážiid (j. 2010 rájes ealáhus-, johtolat- ja birasguovddážiid) barggu. Birasgáhtten meidne birasgáhttema vuhtiiváldima láhkaásaheamis, prográmmain ja konkrehta doaimmain. Dáid áiggiid Suoma sámedikki vejolašvuođat searvat birasgáhttendoaimmaide earágo iežas doaimmaid bokte, lea álgagiid ja cealkámušaid addin. Sámedikkis lea iežas bistevaš ovdáneami plána, muhto dat ii lean ollašuhtton movtge, vaikke stáhtaráđđi lea mearridan dan doibmii bidjamis juovlamánus 2007 dainna lágiin ahte sámi bissovaš ovdáneami prográmma linjat galget fuomášuvvot eatnama geavaheamis ja luondduriggodatplánain. ¶
Sámedikki oaidná ahte Artihkal meidne vuosttažettiin stáhta geatnegasvuođa jearrat ráđi sámedikkis dálkkádatrievdama dustemis ja birasgáhttema guoskevaš láhkaásaheamis. Dan lassin Artihkal geatnegahttá ahte birashálddahusas livččii ráđđádallan ja ovttasbargomekanismat birrasa gáhttengažaldagain. Daid geatnegasvuođaid livččii álki ollašuhttit juo biodiversitehtasoahpamuša vuođul. ¶
3.5 Kapihttal V: Sámi ealáhusat. ¶
Artihkal 41: Sámi ealáhusaid suodjaleapmi Sámi ealáhusaid ja resursageavaheapmái galgá leat earenoamáš suodjaleapmi, lágalaš dahje ekonomalaš doaibmabijuiguin, dan mielde man deaŧalaččat dat leat kulturvuođđun. Sámi ealáhussan ja resursageavaheapmin adnojuvvo dakkár doaibma mii mearkkaša ollu sámi báikkálaš servodaga seailluheapmái ja ovddideapmái. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala mearrádusat eai livččii ruossalasat vuođđolágain dahje Suoma čatná riikkaidgaskasaš geatnegasvuođaiguin, dan ektui jus mearrádusat guoskkahivčče árbevirolaš sámi ealáhusaid. Ođđa ealáhusat eai leat dakkár árbevirolaš ealáhusat. Eará našunála láhkaásaheami oasil ferte váldit vuhtii ahte láhkaásaheamis, mii dál lea fámus, daddjo ahte sámiid ruovttuguovllus árbevirolaš ealáhusaiguin bargi olbmot leat stáhta eanan- ja čáhceguovlluid geavaheami ektui gaskaneaset dásseveardásaš sajádagas. Dan lassin ferte gávnnahuvvot ahte artihkkala sullasaš earenoamáš suodjaleami ollašuhttin sáhttá gáibidit Eurohpá uniovnna searvansoahpamuša beavdegirjji n:o 3 mielde EU:a ráđi ovttamielalaš mearrádusa. ¶
Sámedikki oaidnu lea ahte smiehttamuša ákkat Artihkal 41 bokte leat rivttes guvlui. Ákkastallamis gávnnahuvvo ahte ealáhusaid earenoamáš suodjaleapmi gáibida rievdadusaid našunála láhkaásaheapmái. Rievdadusdárbu lea earenoamáš suodjaleami oktavuođas báikkálaš álbmoga dálá lága olis hárjehuvvon sullasaš ealáhusaide. Sámediggi čujuha juo ovdal gávnnahuvvon áššái: dalle go gieldalaččat barget árbevirolaš ealáhusaiguin, dat lea juridihkalaččat oppalašvuoigatvuohta, ii priváhtavuoigatvuohta. Dain ii leat nappo vuođđolága suodji. Danin ealáhusaide guoskevaš láhkaásaheapmi sáhttá rievdaduvvot dábálaš láhkaásahanortnegis (dan mii guoská boazodoalu lea veardideamis earenoamážit maid PeVL 8/1993 vp). ¶
Sámedikki oaidnu lea ahte Suoma dálá vuođđoláhka ii ollašuva sámi ealáhusaid suoji bealis. Sámediggi čujuha ee. Eurohpá uniovnna searvanbeavdegirjji sámeálbmoga earenoamáš sajádaga guoskevaš beavdegirjji n:o 3. Beavdegirji fátmmasta dakkárin dál juo boazodoalu sámi ealáhussan. Beavdegirji sáhttá goittotge maid viiddiduvvot fátmmastit eará sámiid árbevirolaš ealáhusaid nugo mat meahcásteami ja guolásteami. Dat sáhtášii gáibidit Eurohpá uniovnna ráđi dohkkeheami. Sámedikki linjá mielde sápmelaččaid rivttiid ollašuhttinbargu galgáge čujuhuvvot namalassii sámiid árbevirolaš ealáhusaide ja eará ealáhusaide main lea seamma vuođđu. ¶
Artihkal 42: Boazodoallu sámi ealáhussan. ¶
Boazodoalus, mii lea erenoamáš ja árbevirolaš sámi ealáhus ja kulturilmma, leat árbevierut vuođđun maid geažil das galgá leat erenoamáš lágalaš suodjaleapmi. Dainna ulbmiliin Norgga ja Ruoŧa galgaba sámiid boazoguohtunguovlluin seailluhit ja ovddidit boazodoalu sámiid sierravuoigatvuohtan. Vuhtiiválddedettiin beavdegirjji nr. 3, sámiid álgoálbmotdili birra, mii lea soahpamušas searvat Eurohpálaš lihttui, Suopma váldá badjelasas nannet sámi boazodoalu dili. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Vuođđolágas ii boađe eastta artihkkalis evttohuvvon sámiid boazodoalu suodjaleapmái. Dego 41 artihkkalage bokte lea gávnnahuvvon, dán oktavuođas ferte váldit vuhtii ahte láhkaásaheamis, mii dál lea fámus, daddjo ahte buot boazodoaluin sámiid ruovttuguovllus bargi olbmot leat boazodoalu bargama ektui gaskaneaset dásseveardásaš sajádagas. Boazodoalu ektui ii leat Suoma čatná álbmotjuridihkalaš earenoamášmearrádusat earret Eurohpá uniovnna searvansoahpamuša beavdegirjji n:o 3:a mearrádusat. ¶
Artihkal 3 lađđasa oasil lea eahpečielggas, mii das oaivvilduvvo sámi boazodoalu dili nannemin. Artihkkala ii sátnehámis bealis sáhte dulkojuvvot ásahit Supmii geatnegasvuođa juolludit sámiide oktovuoigatvuođa bargat bohccuiguin. ¶
Sámediggi háliida čalmmustahttit ahte dilli orru dakkár ahte boazodoalu iešguđetge ládje guoskevaš láhkaásaheapmi ii dála dilis ovddiduvvo dan guvlui, mii livččii seammasullasaš artihkkaliin dahje bargojoavkku smiehttamušain. Orru ahte boazodoalu guoskevaš láhkaásaheapmi čađat rievdaduvvo dohko guvlui ahte boazodoallu livččii dušše oassi eanandoalu, iige baicca sámekultuvrra vuođđoeaktu. Sámediggi ii sáhte dohkkehit dakkár ovdáneami ja atná ahte dat lea vuostálas sámekultuvrra sujiin ja davviriikkalaš sámekonvenšuvdnaárvalusain. ¶
Artihkal 43: Boazodoallu riikkarájiid rastá. ¶
Sámiid vuoigatvuohta riikkarájiid rasttildeaddji guohtuneatnamiidda atná vuođđunis árbevieru. Jos vuoigatvuođas lea šihttojuvvon sámesiiddaid gaskka, siiddaid ja orohagaid gaskka riikkarájiid rasttildeaddji guođoheamis, de dat šiehtadusat galget leat fámus. Jos čuožžila riidu dakkár šiehtadusa ipmárdusas dahje geavaheamis, de goabbáge bealli sáhttá bidjat ášši riidočoavdinlávdegoddái, vai dat dan mearrida. Dakkár riidočoavdinlávdegotti čoahkkádusa ja dan bargovuogi várás gustojit dárkilis njuolggadusat maid buot golbma sámedikki mearridit ovttasráđiid. Áššebealis mii ii duđa riidočoavdinlávdegotti mearrádussii, galgá leat vuoigatvuođa doalvut ášši duopmostuolu ovdii dan riikkas mas guohtuneanan lea. Jos ii leat dohkálaš šiehtadus sámegilážiid, siiddaid dahje orohagaid gaskka, muhto baicce gustojeaddji riikkaidgaskasaš soahpamuš guohtunvuoigatvuođaid alde, de galgá dat soahpamuš geavahuvvot. Dat guhte jáhkká alddis leat viidát guohtunvuoigatvuođa árbevieru addin rievttalaš vuođus go maid riikkaidgaskasaš soahpamuš addá, galgá dattetge heađuškeahttá sáhttit geahččalit gáibádusaidis duopmostuolus dan riikkas mas guohtunguovlu lea. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Suoma ja Ruoŧa ja maid Suoma ja Norgga gaskasaš boazoáiddiid ja rádjáordnemiid guoskevaš soahpamušat eai daga vejolažžan rájiid rasttildeaddji boazodoalu. Sámegilážiid, siiddaid ja bálgosiid gaskasaš soahpamušaid doaibmamii bidjan gáibidivččii Suoma dálá láhkaásaheami ja ovdan namuhuvvon Suoma ja Norgga ja maid Suoma Ruoŧa gaskasaš soahpamušaid rievdadeami. ¶
Artihkkala geatnegasvuođaid deattuheapmi boahtá Suoma ektui nu garrasit ovdan daningo Suoma stáhta sajádat meroštallojuvvui ođđasit earenoamážit 1809 Hamina ráfi oktavuođas. Dalle Suoma Sápmi/Lappi, dego earáge Suopma, laktojuvvui oassin Ruošša. Álbmotjuridihkalaš geahčasteamis lea vuolggasadjin ahte dán earu ja loahpalaččat Suoma iehčanasvuođa dihte, dološ riikkaidgaskasaš geatnegasvuohta ii čana Suoma otná beaivvi dilis. Smiehttamuša ákkat leat sámedikki mielas ovtta láhkai riekta, ja rájáid rasttildeaddji boazodoalu ollašuvvama eaktun livččii sihke našunála lágaid rievdadeapmi ja maid ođđa guovttigaskasaš soahpamušaid ášši guoskevaš stáhtaid gaskkal. Sámediggi fuomášuhttá ahte sáhka ii leat juridihkalaččat áibbas ođđa soahpamušain: dain lea vuođđu Suoma historjjás oassin Ruoŧa ovdal jagi 1809. Loahpa loahpas ođđa soahpamušaid ráhkadeapmi gáibidivččii ahte guohtunvuoigatvuođa áššiin livččii daid siiddaid ja sápmelaš boazodolliid oktiičanastumiid ovttaoaivilvuohta. ¶
3.6 Kapihttal VI: Konvenšuvnna čađaheapmi ja ovddideapmi. ¶
Artihkal 46: Našunála čađaheapmi Vai dát konvenšuvdna geavahuvvošii nu ovtta láhkai go vejolaš, de stáhtat galget njuolggá dahkat konvenšuvnna mearrádusaid anihahtti riikkaláhkan. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkalis mearriduvvo ođđa álbmotjuridihkalaš geatnegasvuohta, mii ovdal evttohuvvon várrejumiiguin lea seammasullasaš Suoma vuođđolága čuovvu meannudanvugiin. ¶
Smiehttamušas lea dulkojuvvon ahte vuođđolága 95 §:a 1 momeanttas stáhtasoahpamuša ja eará riikkaidgaskasaš geatnegasvuođaid láhkaásaheapmái gullevaš mearrádusat biddjojit fápmui lága bokte. Muđui riikkaidgaskasaš geatnegasvuođaid bidjá fápmui presideantta ásahusain. Riikkaidgaskasaš soahpamuša láhkaásaheami suorgái gullevaš mearrádusat biddjojit fápmui seamma dássái go lágát ja ges eará go lága suorgái gullevaš mearrádusat biddjojit fápmui ásahusa bokte. Jus artihkkalis oaivvilduvvo dat ahte buot soahpamušmearrádusat galget njuolga heivehuvvot riikaláhkán, de Artihkal gáibida vuođđolága rievdadeami. Sámedikki mielas soahpamuša galggašii heivehit nu viidát go vejolaš ja ahte Artihkal galgá biddjot oassin konvenšuvnna. Artihkkala mearrádus lea guovddáš oassi konvenšuvnnas ja dat doarju artihkkala 1 njuolggadusa konvenšuvnna ulbmilis. ¶
Artihkal 47: Ekonomalaš geatnegasvuođat. ¶
Stáhtat ovddasvástidit ekonomalaš resurssaid mat dárbbašuvvojit dán konvenšuvnna mearrádusaid čađaheapmái. Dán golmma riikka oktasaš golut juogaduvvojit guđege riikka sámiid logu mielde. Earret daid dáhpáhusaid maid artihkkala 35 nubbi lađas namaha, de galgá sámiide leat vejolaš oažžut dakkár ekonomalaš veahki maid dárbbašit ovdalgo sáhttet oažžut geahččaluvvot duopmostuoluin prinsihpalaččat deaŧalaš áššiid mat gullet dán konvenšuvnna vuoigatvuođaide. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala 1 lađas ii leat problemáhtalaš Suoma rivttiin dahje Suoma riikkaidgaskasaš geatnegasvuođaiguin dainna eavttuin ahte substánsaartihkkalat heivejit oktii Suoma rivttiin ja riikkaidgaskasaš geatnegasvuođaiguin. Artihkkala 2 lađas baicca sáhttá leat problemáhtalaš vuođđolága ovttaveardásašvuođaprinsihpaid ja Eurohpá olmmošvuoigatvuohtasoahpamuša 6 artihkkala dáfus. ¶
Smiehttamušas čujuhuvvo smiehttamuša čuoggái gos gieđahallo artihkkala 35 mearrádus. Dan oktavuođas lea dulkojuvvon ahte Artihkal 35 (ja dan čuovvu nappo maid Artihkal 47) sáhttá leat ovttalágan vuođđolága 6 §:a ovttaveardásašvuođaprinsihpain ja ovdamearkka dihte Eurohpá olmmošvuoigatvuohtasoahpamuša 6 artihkkalis dorvvastuvvon vuoiggalaš riektemeannudeami, equality of arms-prinsihpain. Dan oasil ferte gávnnahuvvot ahte dohkálaš siva dihte ja go čuovvut positiivvalaš earenoamáš meannudeami, sáhttá spiehkastuvvot vuođđolága §:a váldonjuolggadusas, mas daddjo ahte olbmot leat ovttaveardásaččat lága ovddas. Eurohpá olmmošvuoigatvuohtasoahpamuša 6 § artihkkalis dorvvastuvvon vuoiggalaš riektemeannudeamis ferte gávnnahit ahte equality of arms-prinsihppa eanáš doarju sámiid vuolggasajis evttohuvvon artihkkala nuppi lađđasa mearrádusa. Smiehttamušas ii leat geahčaduvvon obanassiige gažaldat das, makkár mearis konvenšuvnnas oaivvilduvvon gažaldagat oppalohkái gullet ” civil rights and obligations – droits et obligations de caractére civil ” biirii Eurohpá olmmošvuoigatvuohtasoahpamuša 6 (1) artihkkala ektui. Sámedikki searvá dasa mii lea ákkastallamis celkon aghte almmatge stáhtaid áššáigullevaš ekonomalaš geatnegasvuođaid haga soahpamuša ulbmil ii soaitte nagoduvvo ollašuhttot. Sámediggi ii oainne smiehttamušas daid namuhuvvon váttisvuođaid ovttaveardásašvuođaprinsihpain heiveheami ektui dahje Eurohpá olmmošvuoigatvuohtasoahpamuša 6 artihkkala ektui. ¶
Artihkal 48: Sámedikki dohkkeheapmi. ¶
Dát konvenšuvdna galgá, maŋŋilgo dasa lea vuolláičállojuvvon, biddjojuvvot golmma sámedikki ovdii vai dat dohkkehivčče dan. ¶
Áššedovdibargojoavkku mielas (s. 267) lea vealtameahttun ahte riikkaid sámedikkiin galgá leat ovttaoaivilvuohta konvenšuvnna sisdoalus. Danin áššedovdibargojoavku lea čoavdán ášši nu ahte konvenšuvnna dohkkeheapmi ja fápmui boahtin gáibida sámedikkiid dohkkeheami. Sámedikki mielas artihkkala mearrádus galgá váldot mielde konvenšuvdnii. Mearrádus lea seammasullasaš ILO-soahpamušas váldon prinsihpaiguin. ¶
Dát konvenšuvdna galgá ratifiserejuvvot. Ratifikašuvdna sáhttá ollašuvvat easkka maŋŋilgo dat golbma sámedikki leat dan dohkkehan artihkkala 48 mielde. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Konvenšuvdnaárvalusa 48 ja 49 artihkkaliid mearrádus sámedikkiid dohkkehanválddis lea ruossalasat vuođđolága 1, 93 ja 94 §:ain. Suoma riikkaidgaskasaš geatnegasvuođain ii baicca gávdno eastta dakkár mearrádussii. ¶
Sámediggi lea ovttaoaivilis smiehttamušas evttohuvvon áddejumiin ahte Suoma riikkaidgaskasaš geatnegasvuođain ii gávdno eastta artihkkala dohkkeheapmái. Artihkal galgá dohkkehuvvot dakkárin. Konvenšuvnnas lea sáhka sámiid álgoálbmogiin guoskevaš vuoigatvuođain ja livččii konvenšuvnna vuostá jos sidjiide guoskevaš soahpamuš, go váldo vel vuhtii 1 artihkkala mearrádus konvenšuvnna ulbmilis, ii gáibidivččii sápmelaččaid dohkkeheami. ¶
Artihkal 51: Konvenšuvnna nuppástuhttin. ¶
Dán konvenšuvnna nuppástuhttin dahkkojuvvo golmmain sámedikkiin ovttasráđiid ja artihkkala 48 mearrádusa mielde. Nuppástusat fámuiduvvet dán konvenšuvdnii golbmalot beaivvi maŋŋil dan beaivvi go soahpamušdahkkit leat dieđihan norgalaš olgoriikkadepartementii ahte sii leat dohkkehan daid. Duođaštussan dása soahpamušdahkkiid áirasat leat vuolláičállán dán konvenšuvdnii. Nugo dáhpáhuvai …...............s ..........…. 20…. ovtta eksemplára suomagillii, dárogillii, ruoŧagillii ja sámegillii, mas buot teavsttat gustojit ovtta láhkai. ¶
Bargojoavkku oaidnu artihkkala oktavuođas Suoma vuođđoláhkii ja eará našunála láhkaásaheapmái ja riikkaidgaskasaš olmmošvuoigatvuohtageatnegasvuođaide maidda Suopma lea čadnon:. ¶
Artihkkala 1 lađđasa mearrádus lea problemáhtalaš vuođđolága 1. 93. 94 §:aid dáfus. Suoma riikkaidgaskasaš geatnegasvuođain ii boađe eastta dakkár mearrádussii. Muđui artihkkala mearrádusat leat seamma sullasaččat davviriikkalaš ja riikkaidgaskasaš stáhtasoahpamušortnegiin. ¶
Lea fuomášanveara ahte konvenšuvdnaárvalus ii sisttisdoala mearrádusaid konvenšuvnna nohkamis, oassebeliid luohpamis dahje várremis. Dakkárat leat ovdamearkka dihte Eurohpá olmmošvuoigatvuohtasoahpamuša 58 artihkkalis (eretcealkin) ja 57 artihkkalis (várremat). ¶
Sámedikki mielas Suoma riikkaidgaskasaš geatnegasvuođain ii leat eastta artihkkala dohkkeheapmái dakkárin. Artihkkala mearrádusat leat seammasullasaččat davviriikkalaš ja riikkaidgaskasaš stáhtasoahpamušvuogádagain. Sámedikki mielas artihkkala mearrádusat galget dohkkehuvvot dakkárin seamma ákkaiguin go Artihkal 49 konvenšuvnna ratifikašuvnnas. ¶
Anáris 16.12.2009. ¶
Klemetti Näkkäläjärvi Rauna Rahko Sámedikki ságájođiheaddji Má. áššemeannudeaddji. ¶
MIELDDUS 1: SÁMEDIKKI ÁRVVOŠTALLAN SÁMEKONVENŠUVDNABARGOJOAVKKU SMIEHTTAMUŠA IV DUOGAŠČIELGGADUSSII. ¶
Diehtun: Vehádatáittardeaddji Vuođđoláhkaváljagoddi Vuoigatvuohtakánsler ON:a olmmošvuoigatvuohtadárkkisteaddji Martin Scheinin Sámi Parlamentáralaš Ráđđi. ¶
Gudnejahtton ságajođiheaddji,. ¶
gudnejahtton Sámedikki lahtut,. ¶
buorit nissonat ja hearrát,. ¶
Lea stuorra illu ja gudni oassálastit Sámekulturguovddáš Sajosa rahpanávvudeapmái otne. ¶
dáppe Anáris. ¶
Dát dállu lea geavada ovdamearka das, mo Eurohpá olbmot sáhttet ávkašuvvat Eurohpá. ¶
ulbmiliin lea ovddidit ovttasbarggu badjel eatnandieđalaš rájáid, leiba jearaldagas dasto. ¶
riikkaid, guovlluid dahje olbmuid gaskasaš ovttasbargu. Sajos leage válljugas ovdamearka. ¶
máŋggabealat ovttasbarggus buot dáid oassebeliid gaskkas. ¶
Kulturguovddáš lasiha maiddái guovllu bivnnutvuođa ja fállá dasto máŋggalágan. ¶
vejolašvuođaid báikegotti ja guovllu fitnodagaide ja ássiide. Dat muittuha olbmuid Eurohpá. ¶
uniovnna mieđamánas váikkuhusain ja uniovnna návccas buktii oktii sierra čearddaid ja čanasjoavkkuid. ¶
Háliidan dán oktavuođas dadjat moadde sáni guovlo- ja ráhkaduspolitihkas ja boahttevuođas. ¶
Fáddá lea aiddo dál áigeguovdilis, go Eurohpá guovlo- ja ráhkaduspolitihkas lea álgimin ođđa. áigodat. Komišuvnna evttohusa mielde ođasmahtton guovlo- ja ráhkaduspolitihkas leat gudneáŋgiris ulbmilat. Dat doarju Eurohpá 2020 -strategiija, man ulbmilin leat jierbmás, suvdilis ja oassálasti šaddan. ¶
Eurohpá geahččaladdá bárrásiin dakkár ekonomiija- ja ruhtadankriisa, mii ii leat ovdal vásihuvvon, ja mii bágge min jođálmahttit ekonomiija ráhkadusnuppástusa. Guovlo- ja ráhkaduspolitihka lea ekonomiija ráhkadusnuppástusa guoddi fápmu, go dat fállá Eurohpá. ¶
2020 -strategiija ollašuhttimii dárbbašlaš investerenmekanismma. Guovlo- ja ráhkaduspolitihka lea gaskaoapmi, mainna sáhttit juksat jierbmás, suvdilis ja oassálasti šaddama. ¶
Okta ođđa politihka guovddáš elemeanttain lea innovašuvnna ovddideapmi miehtá Eurohpá. ¶
Innovašuvdna lea dábálaš áddejumi mielde dál áidna vuohki beavttálmahttit gilvalannávcca ja menestuvvat máilmmiviidosaččat. ¶
Eurohpás lea fuopmášuvvon, ahte dutkamii ja innovašuvdnii deattu bidjan lahttoriikkat leat birgen ekonomiijakriisa siste buorebut ja orrot ealáskeamen das jođánabbot. Lea nappo Eurohpá ekonomiija ja šaddama boahttevuođa dáfus erenomáš dehálaš, ahte geahččalit doarjut šaddama ja fitnodatdoaimma buot sajiin Eurohpás. ¶
Erenomáš dehálaš lea doarjut guovlluid, mat leat bázáhallan gárggiideamis. Dáid guovlluin buvttadeami ja lassiárvvu buvttiheapmi árbevirolaš industriijasurggiin lea hástaleaddji, nu ahte sirdáseapmi ođđa doaibmasurggiide lea buoret molssaeaktu. Justa árbevirolaš industriijasurggiin doaibmi fitnodagaid livččiige dehálaš váldit innovašuvnna doaimmaset oassin. ¶
Innovašuvdna ii dárkkut dušše dutkan- ja ovddidandoaimma, muhto dan galgá áddet viidásabbotge, nugo Suomas lea dahkkon. Ovdamearkan máinnašan jearru- ja geavaheaddjivulggolaš innovašuvnnaid: ođđa áššedovdibálvalusa, ođđa plána dahje brändi, ođđa fitnodatdoaibmamálle, árvorieggá dahje árvofierpmádaga, dahje ođđa láhkai ollašuhtton almmolaš bálvalusa. Dakkár innovašuvnnaid sáhttá ráhkadit gos beare, ii dušše allaskuvllaid. ¶
dutkanlanjadagain. ¶
Árbevirolaččat ravdaeallindiliin, nugo dáppe davvin, ássi olbmot leat gártan geavahit innovašuvdnadáidduid heakkas bissumii ja bearrašiin fuolaheapmái. Dáid návccaid dál ferte. ¶
oažžut beaktilit geavahussii. ¶
Dál ođđa prográmmaáigodaga álggus váillahit guovlluid dálá doaimma ođasmahttima ja ođđa doaimma ovddideami guovlluid váriid ja máhttima vuođul. ¶
Jierbmás spesialiseren lea vástádus dáidda hástalusaide. Dan dihte evttohitge, ahte jierbmás spesialiserenmálle mielde dutkan- ja innovašuvdnastrategiija buktin buot guovlluide, nu riggáide go gefiide, galgá leat ođđa guovlo- ja ráhkaduspolitihka oassi. ¶
Guokte vahku dassái fitnen Joensuus ja Ilomantsis Nuorta-Suomas. Dan mátkki ja dán Sámi mátkki áigge beasan oahpásmuvvat máŋggaide mielaidgeassi ja innovatiivvalaš fidnuide. Mu mielas Eurohpá kommišuvnna lahtut galggašedje fitnat oahpásmuvvamin sierra guovlluide, vuoi sáhtášeimmet duođaige áddet, makkár diliin min politihka duohtan dahkko. Deaivvadin mátkkiid áigge máŋggaid movttegis fidnovásttolaččaiguin, ja gávnnahin, ahte fidnuin ledje
čielgasit eanet vejolašvuođat go hástalusat. ¶
Leamašan illu fuobmát, ahte Eurohpá guovloovddidanfoanddas mieđihuvvon várit leat dáppe geavahuvvon viisát. Lean sihkkar das, ahte báikkálaš čanasjoavkkut jotket doaimma uhcimustá seammá buorre dahje buoret bohtosiid áigáioažžuma várás boahttevuođas. ¶
Ulbmilat ja figgamušat leat biddjon doarvái allagassii. ¶
Eurohpá uniovnna vuođđosoahpamušain máinnašuvvojit lundui dahje veahkadahkii gulavaš hehttehusain gillájeaddji guovllut. Vuođđosoahpamušaid čuovvumis vástideaddji oassebeallin kommišuvdna háliida vuhtii váldit dáid guovlluid. Davvin hárvvet ásson guovlluin leat iežaset sierranas hástalusat ja vejolašvuođat, maid fuopmášeapmái leat evttohuvvon ja várrejuvvon sierra várit. ¶
Nubbi ášši, man háliidan erenomážit deattuhit, lea bohtosiid buktin ja beaktilvuohta. Ođđa guovlo- ja ráhkaduspolitihka olu deattuha bohtosiid. Strategiijas lea stuorra mearkkašupmi, ja. investerenčuozáhagaid galgá válljet dárkilit ja ásahit dehalašvuođaortnegii. Fidnuid ráddjemiin oččoduvvo nu stuorra mearkkašupmi go vejolaš. Njuovžilvuohta ja lihkadanmunni galget goittotge leat doarvái, vuoi guovllut sáhttet ráhkadit iežaset investerenstrategiijaid, maiguin vástiduvvo guovlluid ovttaskas ovddidandárbbuide. ¶
Beaktilvuođa buorideapmi (foanddaid gaskasaš koordineren, fáddásurggiid mieldásaš čohkken, evttolašvuohta, bohtosiid buktin ja buoret čuovvungaskoamit) lea guovddáš elemeanta, seammá oktageardánabbon dahkan. ¶
Ovttasbarggus lea guovddáš mearkkašupmi. Guovlo- ja ráhkaduspolitihka ulbmilin lea ainge guovlluid gaskasaš ovttasbargu, dálonguovllu ja gávpotguovlluid gaskasaš ovttasbargu sihke riikkaidgaskasaš ovttasbargu. Dáppe Sámis ovttasbargu lea mu mielas vel dehálut go máŋggain eará guovlluin Eurohpás. Ovttasbarggu ovddut leat čielgasat. Vaikke ovttasbargu gáibida vehá eanet barggu, ávkkit leat dan árvosaččat. ¶
Sajos fállá vejolašvuođaid ovttasbargui. Kulturguovddáža kaleandarii leat juo merkejuvvon máŋggat dáhpáhusat, mii mu mielas duođašta guovddáža dárbbašlašvuođa. ¶
Vejolašvuođat vurdet daid gávdniid, ja dáppe Sámis vejolašvuođat leat valjis: árbevierut, kultuvra, fitnodatdoaibma, čehppodat, ovttasbargu ja luondduriggodagat (ovdamearkan minerálat).Válljenmuni galgá goittotge ráddjet ja mearridit, maid surggiide háliidit ohcat doarjaga EU foanddain. Máŋggain mearkkašahtti surggiin galgá válljet dušše moadde, maidda EU-ruhtadeapmi ohccojuvvo, ja loahpaid fidnuin galgá ruhtadit eará vugiiguin. ¶

Buorit nissonat ja hearrát. ¶
Čuovvovaš guovlo- ja ráhkaduspolitihka válmmaštallan lea bárrásiin jođus. Dát kulturguovddáš sáhtášii dáppe Sámis doaibmat báikin, gos ođđa áigodagas ságastallo. ¶
Lean sihkkar das, ahte Sámekulturguovddáš Sajos deavdá dasa ásahuvvon stuorra vuordámušaid. Guovddáš lea luonddučáppis báikkis čáhcegáttis ja vuovdebirrasis. Dát lea guoibmás báiki, gos sihkkarit loaktá vaikke guhkitge áigge. ¶
Maiddái jáhkán, ahte Sajos doaibmá erenomážit deaivvadan- ja dáhpáhusbáikin. Dáppe čanasjoavkkut sáhttet ságastallat áššiin, mat leat dehálaččat erenomážit sámiide, muhto maiddái eará ássiide davvin. ¶
Sávan didjiide buohkaide menestumi doaimmasteattet ja čuvges boahttevuođa. ¶
Sámekulturguovddážii!. ¶
Dearvvuođat Sámedikki válgabaji 2012–2015 rahpamii ja Sámi kulturguovddáža Sajosa vihahanávvudoaluide cuoŋománu 3. b. 2012 Anáris. ¶


Suoma ruoŧagielat álbmot lea historjjálaš sivaid dihte beassan doaibmat iežas doaibmabáikkiin ja dan ánssus čoahkkanit, doaibmat ovttas, vuođđudit servviid ja oasálastit kultuvrii, dainna čuovvumušain ahte suomaruoŧŧelašvuohta otná beaivvege lea min riikamet riggodaga oassi ja fállá molssaevttolaš perspektiivvaid. ¶
Otne illudit ođđa fiinna kulturguovddážis, muhto dii diehtibehtet goittotge ahte eai dušše seainnit leat doarvái. Dállu eallá easkka go doppe lea doaibma. Din plánat dálu doaimma hárrái leat buorit ja gudneáŋgirat - buorre ná. Muhto dálu 4700 njealjehasmehtera eaktudit bargoveaga, vuoi doaibma boađášii ovdánit. ¶
Svenska kulturfonden háliida oassálastit dáid oktasašdoaimmaide ja ođđa kulturguovddáža doaimma álggus fállá bargiresurssa dálu vuosttas doaibmajahkái. Dárkkuhussan lea addit vejolašvuođa mieđihemiin veahkkeruđa nuorra, ruoŧa- dahje guovttegielat bures skuvlejuvvon olbmui, bargan dihte Sajosis, oassin dálu bargoservoša ovtta jagi áiggi. Háliidit dan láhkái konkrehtalaččat doarjut Sajosa. Sávaldahkan lea maiddái ahte veahkkeruđa oažžu bargi máhccá fárustis vásáhusat ja dieđut sámekultuvrras, main sutnje lea illu persovnnalaččat, muhto maid son sáhtášii lávdadit maiddái earáide. ¶
Sajosa dieđihanmateriálas dállu namuhuvvo máŋggakultuvrralaš deaivvadanbáikin. Mu mielas dehálaš lea, ahte sámit ja suoma ruoŧagiellagat ovddidit ođđa gulahallanvejolašvuođaid, fuolakeahttá historjjálaš erohusain mii sáhttit ovttas ovddidit máŋggakultuvrralaš Suoma. Vaikke máilbmi ođđa teknihkalaš vejolašvuođaid mielde gáržu ja lahkonit jámma nuppiideamet, lea goittotge váidalahtti, ahte mis Suomas leat oassebealit geaid Suopma-govvii eai čága earáláganvuohta, kultuvrralaš máŋggahámatvuohta iige gielaid girjáivuohta. ¶
Din fiinna áigáioažžun - Sajos - lea mearka das ahte Suoma sámeálbmot geahččá boahttevuhtii rabas čalmmiiguin ja máŋggakultuvrralaš riikamet čeavlás oassin. ¶

Outi Pieski 2012, Stáhta dáiddačoakkáldat. ¶

Dát mu duodji sisttisdoallá máŋggaid gollejuvvon ja vilges gollejuvvon stálletallearkkaid, mat ovttas hábmejit máŋggadását šealgu rávnnji sále seaidnái ja sárdnestullui. Oktan duoji visuálalaš vuođđun lea nissona sámegávttis geavahuvvon solju. Dološ álbmotárbevieru mielde čiŋa gollejuvvon lávggastagat suodjalit geavaheaddji nu ahte daid šealgun ja skilla vuodjela bahá eret. Munnje dehálaš ovdagovva leamašan áhčieadni Jovsset Biret. Duodji lea gudnečájáhus sulágan nana sámenissoniidda. ¶
Duoji oasit leat hámiset dáfus maiddái dego tallearkkat, goaikkanasat fas mat dain heaŋgájit leat dego basttet. Keramihkalaš basttiid hápmegiella boahtá árbevirolaš sámi čoarvebasttes. Duddjodettiinan dán lean guorahallan sohkabuolvvaid rávnnji áiggis sihke oktiigullevašvuođa, mas rávdnji biepmada juohkeovtta mis. ¶
Tallearkkaid bajildus speadjalastá duođalašvuođa jorggotbeliid. Dat lea jurddamáilbmi, mii speadjalastá doaivvu buorebus ja dievaslašvuođa niegu, mii olbmos lea. Munnje dat buktá millii sámi álbmotárbevieru ulddaid, mat ellet eatnan vuolde seammalágan eallima go mii olbmot, muhto jorggotbeliid. Duoji elemeanttat geardduhit dievaslaš rieggá, šerres goaikkanas lea dievaslaš boddu áiggis. Muhto duoji ollisvuohta lea soittolaččat rievdi ja danin áiggi hástalussii heivvolaš hámi gávdni. ¶
Duojis leat maid detáljat, maid hápmegiella boahtá sámi árbevirolaš, njuoratmánnái dahkkon duhkorasas, skilanasas. Bohcco guoberdávttiide, mat heaŋgájit stállerieggás, leat graverejuvvon muođut ja dahkkon datneárppuin ja bearraliiguin hervejuvvon láđđebiktasat. Duoji buot oasit leat duddjojuvvon gieđaiguin ja das oidno čeahpes ámmátduojáriid gieđaluodda. Dat lea gudnečájáhus duodjeárbevirrui, mii lea okta dehálamos sámekultuvrra doalaheaddjin. ¶
Davvisámegielas eanu, eatni ja eatnama govvideaddji sánit sulastahttet nuppiideaset. Doahpagiid, mat leat dáid sániid duohken, háliidan sápmelažžan gudnejahttit; sohkabuolvvaid oktiigullevaš rávnnji, sámi nana nissoniid ja ráhkis sámeeatnama. ¶

DÁSSEVÁLDDI PRESIDEANTTA SÁHKA SÁMEDIKKI. ¶
Árvvus adnon sámedikki ságadoalli,. ¶
Buorit sámiid ovddasteaddjit,. ¶
1. Mannan čavčča sápmelaččat jienastedje iežaset ovddasteaddjin din sámedikki jagi. ¶
2015 rádjai bisti doaibmabadjái. Din bargu lea dehálaš, muhto hástaleaddji. Válgga. ¶
boađusin sámedikki čoakkádusas badjel bealli leat ođđa lahtut, nu ahte dis lea albma buorre vejolašvuohta adnit ávkin barggusteattet hárjánumi ja ođđa jurdagiid, mat din gaskavuođas dál gávdnojit. ¶
2. Válggas lei oaidnimis seamma fuolastuhti ášši, jienastanaktiivvalašvuođa geahppáneapmi, go riikkaviidosašge válggain. Sivaid dasa sáhttá ja gánnáhage guorahallat. ¶
Jáhkán ahte sámiid ovddasteaddjin nákcebehtet oasilteattet lasihit sámiid beroštumi gielaset, kultuvrraset ja ruovttuguovlluset áššiid dikšumii. ¶
3. Sámit leat áidna Eurohpá uniovnna guovllus ássi eamiálbmot. Suoma vuođđolágas lea mearriduvvon sámiide eamiálbmogin vuoigatvuohta doalahit ja ovddidit iežaset giela ja kultuvrra sihke vuoigatvuohta geavahit sámegiela eiseválddiin. Vaikko sá miid gielalaš vuoigatvuođaide guoski láhkamearrádusat leat daninassii áiggi dásis, leat vuoigatvuođaid ollašuvvamis boahtán ovdan máŋggat váilevuođat ja váttisvuođat. ¶
4. Sámegielat bargoveaga ja bálvalusaid mearri ii leat doarvái stuoris sámiid ruovttu guovllus iige dan olggobealde. Erenomáš áitatvuloš sajádagas leat smávva sáme gielat anárašgiella ja nuortalašgiella. Jagis 2009 riikkabeivviide addin čielggadusas. ¶
Suoma olmmošvuoigatvuođapolitihkas dalá ráđđehus ásahii ulbmilin sámegiela ealáskahttinprográmma gárvvisteami. Ealáskahttinprográmma doaibmabijuid ollašuhttin gávdno maid oaiveministara Katainen ráđđehusa prográmmas. ¶
5. Doaibmabidjoprográmma sámegiela ealáskahttima várás gárvvásmuvai njukčamánus. Prográmmas evttohuvvo earet eará beaktilin čájehuvvon giellabeassedoaimma. ¶
bissovažžan dahkama ja viiddideami sihke sámegielat beaivedikšui resurssaid bidjama. Ealáskahttinprográmmas vurdojuvvo ollu, leahan ealaskas giella ealli kultuvrra guovddáš albmananvuohki. Láhkii čállon vuoigatvuođat eai goit okto reahkká. ¶
dáhkidit sámegiela máhtu lassáneami dahje sámi kultuvrra nanosmuvvama. Paragráfaid lassin dárbbašuvvojit virkos servošat ja aktiivvalaš doaibmit. ¶
6. Eanetlohku sámiin ássá otne sámiid ruovttuguovllu olggobealde. Sámegiela ja kultuvrra boahttevuohta leage dál lagamustá nuorain gitta. Mánáidáittardeaddji doaimmahaga jagi 2008 čielggadeapmi muitala, ahte sámenuorat atnet árvvus iežaset sápmelašvuođa ja ruovttuguovlu lea sidjiide oalle ráhkis. Dát lea mielastan roahkasmahtti ášši sihke sámekultuvrra gáhttema ja dan ovdáneami dáfus. Ii goit heive vajáldahttit, ahte nuorat dahket eallimis stuorra mearrádusaid skuvlema ja bargobáikkiid oažžuma vuođul. ¶

Buorit guldaleaddjit,. ¶
7. Sámiid ruovttuguovlu lea oassi árktalaš guovllu. Árktalaš guvlui lea dál oalle stuorra. ¶
ekonomalaš ja politihkalaš beroštupmi. Suopma galgá ovddidit bistevaš ekonomalaš doaimma árktalaš guovllus erenomážit Davvi -Suoma bargobáikkiid dorvvasteami várás. Ekonomalaš doaimma lassáneami mielde berre fuolahit sámiid kultuvrra, giela ja árbevirolaš ealáhusaid seailumis sihke doaimma ekologalaš bistevašvuođas. Sámedikkis lea Suoma sámiid ovddasteaddjin dehálaš rolla árktalaš gažaldagaid guorahallamis. Boahttevuođa dáfus mearkkašahtti mearrádusaid ja daguid áigi lea dál álgimin. ¶
8. Sámeáššit leat dál ollu ovdan riikka politihkas. Álbmogiidgaskasaš bargoorganisašuvnna, ILO, eamiálbmogiidda guoski oktasašsoahpamuša ratifiseren leamašan barggu vuolde juo máŋgga ráđđehusbaji áigge. Ulbmil lea merkejuvvon dálá ráđđehusa ráđđehusprográmmii. Ratifiseren gáibida goit, ahte váttis ja máŋggahámat gažaldagaide gávdnojit álbmotlaš čovdosat. ¶
9. Guovddáš gažaldat lea juo guhká leamaš sámiid eatnamii ja árbevirolaš ealáhusaide laktáseaddji vuoigatvuođaid ordnen stáhta eatnamiin, mat leat sámiid ruovttu guovllus. Jagiid mielde lea geahččaluvvon gávdnat dássedettolaš čovdosa, man buot oassebealit sáhtášedje dohkkehit. ¶
10. Sápmelašvuohta ii geahča stáhta rájáid. Sápmelaččat ásset Suomas, Ruoŧas ja Norggas sihke Guoládatnjárggas Ruoššas. Davviriikkat barget sámeáššiin ovttas riikkaideaset sámedikkiiguin. Vaikko láhkaásaheami vuođđoráhkadusat leat buot golmma riikkas seammasullasaččat, riikkaid sámepolitihkain ja meannudanvugiin leat goit erohusat. Davviriikkalaš oktasašbarggu mearkkašahtti albmananvuohkin sáhttá atnit davviriikkalaš sámesoahpamuša válmmaštallama álggaheami. ¶
11. Jagis 2005 válmmaštuvvon evttohusa mielde davviriikkalaš sámesoahpamuša oaivilin lea nannet sámiid vuoigatvuođaid nu, ahte sii sáhttet seailluhit ja ovddidit gielaset, kultuvrraset, ealáhusaideaset ja servodateallimeaset nu, ahte riikkaid ráját nu uhcán go vejolaš hehttejit dan. ¶
12. Virggálaš soahpamušráđđádallamat álggahuvvojedje njukčamánus 2011, ja daid lea oaivil oažžut čađahuvvot viđa jagi siste. Váttis ráđđádallangažaldagat leat ovdamearkka dihte iešmearridanvuoigatvuođa sisdoallu ja dulkon, sámiid vuoigatvuohta eatnamii ja čáhcái sihke boazodoallu sámeealáhussan. Mu sávaldat lea, ahte áššis beasašii soabahallamiin ovddos guvlui ja bargu davviriikkalaš sámesoahpamuša áigáioažžuma várás šattašii gárvvisin ásahuvvon áigetávvalis. ¶
13. Sihke ILO oktasašsoahpamuša ratifiserema ja davviriikkalaš soahpamušráđđádallamiid dáfus livččii vealtameahttun gávdnat oktasaš álbmotlaš čovdosa sámiid ruovttuguovllu stáhtaeatnamiid hálddahusas ja sámiid kulturvuohkái gullevaš ealáhusaid doarjumis. Easkka álbmotlaš čovdosa vuođul lea vejolaš árvvoštallat, makkár álbmogiidgaskasaš geatnegasvuođaide Suopma sáhttá čatnasit. ¶

Buorit ávvuguossit,. ¶

14. Sámekomitea jagi 1973 smiehttamušas celkojuvvo: ”Sámekultuvrra figgamušaid dáfus livččii ávkkálaš, ahte sámeguvlui huksejuvvošii doaibmaguovddáš, masa sáhtášii ásahit iešguđetlágan doaimmaid nugo ovdamearkka dihte čájáhussajiid, museasajiid sihke sajiid čoahkkanemiid ja asttuáiggedoaimmaid várás. Komitea evttoha dákkár guovddáža huksema stáhta ruđaiguin Anárii, gosa evttohuvvo ásahuvvot maid sámehálddahusa doaimmahat ja mii livččii maid ruovttubáiki ásahanláhkái sámehálddahussii.”. ¶

15. Komitea barggu áigge huksejuvvui vuođđu dálá sámehálddahussii. Sámiid sajádat eamiálbmogin dovddastuvvui vuođđolágas jagis 1995. Sámiid gielalaš ja kultuvrralaš iešstivren sámiid ruovttuguovllus fas dorvvastuvvui jagi 1996 vuođđolága rievdadusain ja dasa laktáseaddji lágain sámedikki birra. Komitea ulbmil, mii guoská museasajiide, ollašuvai jagis 1998, go Sámemusea ja luondduguovddáš Siida rahppojuvvojedje. ¶
16. Viđat sámedikki rahpamiid mii ávvudat fiidnásut doaluiguin go dábálaččat. Otne mii leat juksan viimmat maŋimuš etáhpa jagis 1973 ásahuvvon ulbmila ollašuhttimis, go ávvudat sámekulturguovddášfidnu ollašuvvama ja doallat aiddo válmmaštuvvan Sámekulturguovddáš Sajosa vihahandoaluid. Ovddit presideantta Halonen jagis 2008 sámedikki rahpandoaluin cealkin sávaldat čuovvovaš rahpandoaluid ávvudeamis iežas dálus lea nappo šaddan duohtan. ¶
17. Sámekulturguovddáš Sajos lea sihke Suoma sámiid iežaset parlameantadállu ja sámi kultuvrra, skuvlema ja máhtolašvuođa guovddáš. Dan doaibmasajit jáhkkimis divvet johtilit máŋggabealat doaimmain ja daguiguin sámiid ja sámi kultuvrra. 



Anáris 14.9.2015 Sámediggi *****. ¶
Sámi parlamentáralaš ráđi dálkkádatpolitihkalaš strategiija. ¶
Dohkkehuvvon Sámi parlamentáralaš ráđis 14.04.2010. ¶

Sámi parlamentáralaš ráđđi rámida ON:a Olmmošvuoigatvuođaráđi go mearrádusástis ja doaimmastit deattuha oktavuođa gaskkal dálkkádatrievdamiid ja máilmmiviidosaš olmmošvuoigatvuođaid, ja go dat nu čielgasit orru vuhtiiváldimin álgoálbmogiid hearkkes dili dálkkádatrievdamiid oktavuođas. SPR oaidná ahte doaibmabijut dálkkádatrievdamiid oktavuođas váikkuhit máŋgga iešguđet vuogi mielde álgoálbmogiid olmmošvuoigatvuođaide, ja danin ferte álgoálbmogiid jietna gullot čielgasit maiddái máilmmiviidosaš dálkkádatrievdanšiehtadallamiid oktavuođas. ¶
SPR oaidná dálkkádatrievdama stuorit oktavuođas: joatkašuvvi birasnoađuheapmi ja maid lassánan ávkkástallan luondduriggodagain dagaha váddáseabbon doaibmat dávgasit ja heivehit sámi ealáhusaid ja ealáhushámiid /birgenlágiid rievdan dálkkádatdiliide. SPR čuoččuha ahte deaŧaleamos vuohki sámi servodahkii heivehit iežas nuppástuvvan dálkkádahkii lea unnidit daguid hávváduhttit ja seammás lasihit Sámi olbmuid, ealibiid ja luonddu suvdinnávcca seailluheami. ¶
Globála hástalussan lea dat, ahte dálkkádatrievdan sáhttá čovdojuvvot dušše ovttasbarggu bokte ja válddedettiin atnui buoremus dieđut mat gávdnojit – sámi árbevirolaš máhttu lea danin dán hástalusa čoavdima deaŧalaš oassi. ¶
Sámegiella ja dan sisttisdoallan klassifiserenvuogádat fievrreda sápmelaškultuvrra ja dan árbevieruid buolvvas bulvii. Dálkkádatrievdama ráhkkananplánas ja vuogáiduvvama resurssaid várremis galgá váldojuvvot vuhtii sámegiela sajádat ja dorvvastuvvot sámegielaid seailun. Sámegiela ja dan ealáhusaide laktáseaddji dieđu seailun gáibida, ahte sámeealáhusat seilot eallinfámolažžan. ¶
Sámedikkit galget bastit oassálastit dásseárvosaččat dálkkádatrievdama mearrádusdahkanproseassaide našuvnnalaš ja riikkaidgaskasaš dásis. Sámedikkiide galgá addot stuorát mearridanváldi iežaset guovllus hálddašeapmái ja stivremii, daningo dat addá buoremus vejolašvuođaid vuogáiduvvat dálkkádatrievdamii sámi kultuvrra vuolggasajiid dáfus. ¶
SPR oaidná, ahte Suoma ja Ruoŧa stáhtat galgaba ratifiseret ILO 169 -soahpamuša ja stáhtat galget váldit ON:a julggaštusa eamiálbmogiid vuoigatvuođain našuvnnalaš lágaid oassin. Stáhtat galget dorvvastit sámiid olmmošvuoigatvuođaid ollašuvvama maid dálkkádatrievdamis. SPR gáibida, ahte davviriikkalaš sámesoahpamuš ratifiserejuvvo johtilit áššedovdijoavkku buktin evttohusa mielde. Soahpamuš dagašii vejolažžan sámi kultuvrra ovddideami golmma stáhta guovllus sámi kultuvrra vuolggačuoggáin. Dát dagašii dálkkádatrievdamii vuogáiduvvama álkibun ja dorvvastivččii sápmelaččaid olmmošvuoigatvuođaid ollašuvvama. ¶
SPR gáibida, ahte Meksikos juovlamánus 2010 Ovttastuvvan Našuvnnaid (ON) dálkkádatrievdama rápmaoktasašsoahpamuša čuovvovaš oassebeallečoahkkimis, COP16-dálkkádatráđđádallamiin galgá sohppojuvvot lágalaččat čadni bázahusgeahpádusain ja soahpamuša rihkkuma sánkšuvdnaortnegis. SPR. ¶
gáibida, ahte eatnanspáppa gaskaliekkasvuohtadilli ii oaččo loktanit badjel 1,5 celsiusceahki. Dán stuorát liekkasvuođadili loktaneapmi livččii buktit váikkuhusaid, maid lea veadjemeahttun ávaštit ja mat jáhku mielde uhkidivčče árktalaš eamiálbmogiid kultuvrra eallinvejolašvuođaid árktalaš guovlluin. Stáhtat, mat eai deavdde bázahusgáibádusaid, galggašedje máksit mearkkašahtti sáhkuid jahkásaččat. Sáhkuid geavahivčče ovddidanriikkaid bázahuskeahtes energiijabuvttadanhámiid ovddideapmái. Soahpamuša ollašuvvama várás ferte vuođđuduvvot riikkaidgaskasaš orgána ON:a vuollásažžan. Dan oktavuhtii galgá vuođđuduvvot eamiálbmotorgána, mii bearráigeahččá soahpamuša ollašuvvama ja dan váikkuhusaid eamiálbmogiidda. ¶
SPR gáibida, ahte bázahusat galget geahpeduvvot mearkkašahtti láhkai. Kioto protokollas bázahusaid geahpedeami veardádallanmuddun lea addojuvvon jahki 1990. SPR oaidná, ahte dušše ovtta jagi bázahusaid ásaheapmi veardádallanmuddun gieđahallá eará stáhtaid eahpedásseárvosaččat ja dahká vejolažžan dili, mas geavatlaččat muhtun riikkat eai dárbbaš dahkat ollenge bázahusgeahpádusaid. SPR evttoha, ahte veardádallanmuddun livčče stáhtaid gaskamearálaš bázahusat jagiin 1990-2000. SPR gáibida, ahte stáhtat galget geahpedit šaddovistebázahusaid dán gaskaárvvus 40 % jagi 2020 rádjai ja 90 % jagi 2050 rádjai. ¶
SPR oaidná, ahte bázahusaid meari galgá goahcat ođasmuvvi energiijavugiid ovddidemiin ja oažžut daid álbmoga fáhtemii hálbbes hattiin. Huksema energiijabeaktilvuohta galgá buoriduvvot huksennjuolggadusaiguin ja doarjagiiguin. Našuvnnalaš dásis galget gárvvistuvvot dálkkádatlágat, maiguin hálddašuvvojit bázahusat ja ruhtaduvvojit dálkkádatrievdama eastindoaimmat ja dorvvastuvvojit eamiálbmogiid vuoigatvuođat dálkkádatrievdamis. ¶
SPR oaidná, ahte riikkaidgaskasaš eamiálbmotpolitihkas galgá vuodjut eandalii geahpedit dálkkádatrievdama hehttehusaid eamiálbmogiidda ja eamiálbmogiid váikkuhanválddi dorvvasteapmái dálkkádatrievdama mearrádusdahkamis. Dálkkádatrievdama geahpedeami doaibmabijut galget dahkkot nu ahte dat eai čuoza negatiivvalaččat eamiálbmogiid dearvvašvuhtii ja birgenlági vejolašvuhtii. ¶
SPR guottiha earenoamážit beaivvášenergiijain ávkkástallama lasiheami. Bieggafámu lasiheamis sápmelaččaid árbevirolaččat ásaiduhttin guovlluin galgá sohppojuvvot ág. sámedikkiin muhto maiddái ág. guovlluid báikkálaš árbevirolaš ealáhusaid ovddasteddjiiguin, earenoamážit boazodoaluin (orohagain). Bieggafápmu ii oaččo dahkat stuorit go smávva hehttehusa sápmelaččaid árbevirolaš ealáhusaide dego sápmelaš boazodollui. Ođasmuvvi energiijahámiid lasiheapmi gáibida maiddái bioenergiija geavaheami lasiheami, mii sáhttá lasihit unnagavjačalmmážiid bázahusaid almmá áššáigullevaš filtariid haga. Muhtin guovlluin bioenergiija čoaggin uhkida álgoálbmogiid eallinvejolašvuođaid. Bioenergiija čoaggin galgá bargot suvdilis vugiin ja proseassas galget gudnejahttojuvvot álgoálbmogiid vuoigatvuođat. SPR geatnegahttá, ahte bioenergiija geavaheami lasiheapmi ii oaččo lasihit unnagavjačalmmážiid bázahusaid ja gáibida, ahte unnagavjačalmmážiid bázahusat galget hálddašuvvot beaktilut filtariin. Čáhcefámu lasiheapmi ii oaččo uhkidit luondduárvvuid iige dahkat stuorit go smávva hehttehusa sámi kultuvrii. SPR deattuha maid, ahte lavdnji ii leat ođasmuvvi energiijahápmi. ¶
SPR lea váimmusfámu lasiheami vuostá. Sápmelaččaid muittus lea ain Tšernobyla váimmosfápmolihkuhisvuohta 1986:s ja dan váikkuhusat čuhcet ain sámi servodahkii ja sámiid árbevirolaš ealáhusaide. Váimmosfápmu ii leat buhtes energiijahápmi, muhto dat buktá bázahusaid dan huksema áigge, urána skáhppoma ja loagguma olis dego maid bázahusaid sajusteami oktavuođas. Davviriikkain, Suomas ja Ruošša lagašguovlluin urána skáhppon, loaggun, ruvkedoaibma ja váimmosfápmolihkohisvuohta sáhtáše duššadit sápmelaš árbevirolaš ealáhusaiguin bargama eavttuid. ¶
Kyoto protocol, 1997 Sámi boazodoallu, sámi eanadoallu, čoaggin, bivdin ja eará ealáhusat, mat vuođđuduvvet meahcceriggodagaiguin ávkkástallamii. ¶
Ođđa dálkkádatsoahpamušas galgá sohppojuvvot unnagavjačalmmážiid bázahusaid meari mearkkašahtti geahpedeamis, daid bearráigeahččamii galgá dahkkojuvvot riikkaidgaskasaš bearráigeahččovuogádat ja stáhtat galget njuolggadusaiguin ja energiijadoarjagiin ráddjet unnagavjačalmmážiid bázahusaid industriijas, johtolagas sihke ruovttuid dállodoaluin. Unnagavjačalmmážiid bázahusat eai láhkaásahemiin doaisttážii ráddjejuvvo earenoamážit, muhto ráddjehusat gusket dušše oppalaš unnagavjačalmmážiid bázahusaide. Eandalii ovddidanriikkaid ruovttuid dállodoaluide ja industriijai galgá gárvvistuvvot iežas ruhtadanvuogádat, man bokte ordnejuvvojit hálbbes filtarat dáid atnui. Ná sáhttet hálbbet ja beaktilit hálddašuvvot unnagavjačalmmážiid bázahusat globála viidodagas. ¶
Váilevaš buollima dagahan unnagavjačalmmážiid bázahusat dego čáhppes čitna ja giehpa leat stuorát rollas eatnanspáppa liegganeamis go mii lei vuorddehahtti. Unnagavjačalmmážiid bázahusain leat maiddái mearkkašahtti dearvvašvuođalaš váikkuhusat, mat dahket menddo árra jápmimiid globála dásis. Dáid bázahusaid geahpideapmi buvttášii buriid váikkuhusaid ja bohtosiid jođánit. Unnagavjačalmmážat jođálmahttet dálkkádatrievdama eandalii árktalaš guovllus ja dáid bázahusaid geahpedeapmi lea hui dehálaš dálkkádatrievdama caggamis. Váldooassi unnagavjačalmmážiin johtá Ásias áibmorávnnjiid mielde árktalaš guovlluide. Luoitádettiin muohttaga dahje jieŋa ala giehpa čáhpodahttá daid gierraga. Čáhppes giera njammá beaivváža suonjardeami beaktileappot ja ná muohta ja jiekŋa suddet johtileappot. Proseassa jođálmahttá liegganeami eandalii árktalaš guovlluin. ¶
SPR doarjala dasa, ahte mohtorgielkkáid ja njealjejuvllagiid energiijabeaktilvuohta buoriduvvo jođánit. Sámi árbevirolaš ealáhusat dárbbašit dáid biergasiid barggustis, muhto dat galggaše ovddiduvvot nu, ahte dat buvttadit unnit bázahusaid. Eandalii njealjejuvllagiid galggašii ovddidit dorvvolaččabun ja dakkárin, ahte dat guođášedje lundui unnit luottaid. Dát doarjjošii maiddái biodiversitehta suodjaleami. SPR evttoha, ahte stáhta dutkanlágádusat ovttas fitnodagaiguin ja sámiid árbevirolaš ealáhusaid ovddasteddjiiguin álggahivčče dákkár ovddidanbarggu johtilit. ¶
SPR oaidná, ahte dálkkádatrievdama dustemis galgá doahttalit ON:a biodiversitehtasoahpamuša artihkal 8(j):a ja váldit vuhtii árbevirolaš dieđu, geavadat ja innovašuvnnat ja sápmelaččaid váikkuhanvejolašvuođaid maiddái riikkaidgaskasaš orgánain dán artihkkala vuođul. SPR háliida giddet fuopmášumi maiddái soahpamuša artihkkalii 10(c), mii mearrida, ahte soahpamušoassebealit galget suodjalit ja movttiidahttit biologalaš resurssaid árbevirolaš geavaheami árbevirolaš kultuvrralaš vugiid mielde, mat heivejit suodjaleami ja suvdilis geavaheami gáibádusaide. SPR oaidná, ahte artihkal geatnegahttá stáhtaid gudnejahttit sápmelaš árbevirolaš luonddugeavaheami. ¶
SPR guoddá fuola das, ahte stáhtat eai leat vel juksan ulbmilis bissehit luonddu máŋggalágánvuođa maŋosmannama jagi 2010 rádjai. SPR ávžžuha stáhtaid suodjalit luonddu máŋggahámatvuođa ja dorvvastit dan eandalii riikkaidgaskasaš biodiversitehtajagi 2010. SPR atná dehálažžan, ahte dálkkádatrievdama váikkuhusaid árbevirolaš dihtui ja dan vuhtiiváldin dálkkádatrievdandutkamušas ja bissehit luonddu máŋggahámatvuođa gáržuma jagi 2010 rádjai mearrádusdahkamis gieđahallošii biodiversitehtasoahpamuša konteavsttas ja váldojuvvošii vuhtii 2010 máŋŋásaš strategiijas. ¶
SPR evttoha, ahte soahpamuša COP10-čoahkkimis 2010 Nagoyas 18.–29.10.2010 mearriduvvošii, ahte artihkal 8 (j) máŋggajahkásaš bargoprográmmii váldošii ođđa doaibma: dálkkádatrievdan ja árbevirolaš diehtu. SPR bivdá stáhtaid ovddidit čoahkkimis dán doaimma ollašuvvama. ¶
ON:a dálkkádatrievdansoahpamuša oktavuhtii galggašii vuođđuduvvot eamiálbmogiid virggálaš orgána, mii válmmaštallá ja čuovvu eamiálbmogiid dálkkádatrievdama mearrádusdahkama. Orgána galggašii doaibmat ovttasbarggus ON:a eamiálbmoga bistevaš forumain ja biodiversitehtasoahpamuša WG8J bargojoavkkuin. Orgána doaimma vuođđun galggašii leat ON:a julggaštus eamiálbmogiid vuoigatvuođain (eamiálbmotjulggaštus). Orgánii galget dorvvastuvvot doarvái stuorra doaibma- ja áššedovdiresurssat. Dat galgá doaibmat ovttasbarggus ráđđehusaid gaskasaš dálkkádatpanelain ja Árktalaš Ráđiin. Orgánas galget leat ovddastuvvon gokčevaččat eamiálbmogiid álbmotválljen orgánat ja organisašuvnnat mat ovddastit álgoálbmogiid geográfalaš gokčevašvuohta vuhtii válddedettiin. ¶
Stáhtat galget addit sámedikkiide jahkásaččat bissovaš ruhtadeami dálkkádatrievdama vuogáiduvvamii, dan dutkamii ja iežaset dálkkádatpolitihka ovddideapmái. Juohke sámedikkis galgá doaibmat virgeolmmoš, guhte gieđahallá biras- ja dálkkádatáššiid ja áššedovdilávdegoddi, mii gieđahallá dáid áššiid. Stáhtat berrejit addit bissovaš ruhtadeami dáid doaimmaid várás. ¶
SPR oaidná, ahte dálkkádatrievdandutkamuš galgá lasihuvvot ja dutkamušas berre vuodjut eandalii dálkkádatrievdama váikkuhusaid ja hehttehusaid minimaliseremii árktalaš eamiálbmogiid ássanguovlluin. Dutkama ja dutkanruhtadeapmi galggašii koordinerejuvvot ovttasráđiid stáhtaiguin, Árktalaš Ráđiin ja ág. eamiálbmogiiguin. ¶
Sámi parlamentáralaš ráđđi ávžžuha Norgga, Ruoŧa ja Suoma sámedikkiid čatnasit ovddidit doaimmaid suvdilis ovdáneami vugiid mielde nu ahte energiijaávkkástallan beavttálmuvvá ja dálkkádatrievdama dagaheaddji bázahusaid mearri geahppána. SPR gálggašii maid bargat dan ala ahte ođasmuvvi energiijagálduid geavaheapmi lassána. SPR čatnasa ráhkadit dálkkádatpolitihkalaš prográmma. ¶
SÁMI PARLAMENTÁRALAŠ RÁĐI EVTTOHUS GUOSKKADIN EU ÁRKTALAŠ INFORMAŠUVNDNAGUOVDDÁŽA. ¶
1. Láidehus. ¶
Sápmelaččat leat Eurohpá Uniovnna áidna álgoálbmot, geaid sajádat lea dovddastuvvon Ruoŧa ja Suoma EU-searvansoahpamušain. Sápmelaččat orrot Suomas, Ruoŧas, Norggas ja Ruoššas ja árvvoštallojuvvo, ahte sii leat sullii 75 000 – 100 000 dan mielde makkár rehkenastinvuohki lea geavahusas. Sápmelaččaid vuoigatvuođat álgoálbmogin gullet EU sis- ja olgopolitihkkii. Ruoŧas, Norggas ja Suomas sápmelaččaid ovddastit válggain válljejuvvon sámedikkit. Ruošša sápmelaččaid ovddastit sámesearvvit, daningo doppe sápmelaččain ii leat iežas parlamentáralaš orgána. Sámedikkit leat vuođđudan sápmelaččaid virggálaš ovttasbargoorgána, Sámi parlamentáralaš ráđi (SPR), fuolahit sápmelaččaid vuoigatvuođalaš sajádaga dorvvasteamis earenoamážit gaskariikkalaš áššiin. Ruošša beale sámesearvvit oassálastet ovttasbargui dárkodeaddjin. ¶
2. Sámi parlamentáralaš ráđi evttohus. ¶
Eurohpá uniovnna kommišuvdna lea 20.11.2008 dohkkehan diehtoaddima: Eurohpá uniovdna ja árktalaš guovlu. Diehtoaddimis Eurohpá uniovdna čatnašuvvá bissovaš ságastallamii árktalaš álgoálbmogiiguin. Diehtoaddimis gávnnahuvvo maiddái, ahte EU berrešii vihkkehallat mo álgoálbmogiid searvevuohta lágiduvvo oassin EU davviguovllu oli politihka. Diehtoaddimis lea maid ásahuvvon ulbmilin vuođđudit EU árktalaš informašuvdnaguovddáža. Suoma stáhtaráđđi lea evttohan, ahte Eurohpá Uniovnna Árktalaš informašuvdnaguovddáš vuođđuduvvošii Roavvenjárgii Árktalaš guovddáža oktavuhtii. ¶
SPR doarju EU figgamuša vuođđudit árktalaš informašuvdnaguovddáža ja oaidná, ahte guovddáš berrešii vuohkkasepmosit doaibmat árktalaš guovllus. SPR doarju Suoma stáhta evttohusa vuođđudit árktalaš informašuvdnaguovddáža Roavvenjárgii. SPR sávvá, ahte Ruoŧŧa ja Norga dorjot ulbmila. SPR fállá áššedovdamušastis EU álgoálbmogiid searvevuođa ovddideami várás oassin EU davviguovllu oli politihka. ¶
SPR oaivvilda, ahte informašuvdnaguovddáža evttohuvvon barggut leat menddo gáržžit. SPR oaidná EU árktalaš politihka ovddideami hui dehálažžan ja oaidná, ahte álgoálbmotgažaldagat berrešedje leat informašuvdnaguovddáža deháleamos bargun. Guovddáža ovddasvástádussan berrešii leat earenoamážit ságastallan árktalaš álgoálbmogiiguin kommišuvnna diehtoaddima mielde. Ságastallama álkidahtášii guovddáš sajádat árktalaš guovllus. SPR deattuha, ahte vai ságastallan livččii albma, de kommišuvdna berre dorvvastit resurssaiguin álgoálbmogiid vejolašvuođa oassálastit ságastallamii. SPR evttoha, ahte guovddáš sáhtášii leat oassi EU olgohálddahusas ja vástidivččii maiddái EU sis- ja olgopolitihkalaš oktavuođain álgoálbmogiiguin ja koordinere maiddái álgoálbmogiid skuvlen- ja dutkangažaldagaid, daningo Árktalaš Universitehta čállingoddi lea Roavvenjárggas. Guovddáža bargguide galggašii gullat maiddái árktalaš álgoálbmotgielaid sajádaga ovddideapmi ja ovddidit Eurohpá uniovnna doaimma oassin. Guovddáš galggašii doaibmat ovttasbarggus álgoálbmotgažaldagaid gieđahalli árktalaš dieđihanovttadagaiguin. Bargguide gulašedje maiddái dálkkádatrievdangažaldagat ja EU ovttasbargu Árktalaš ráđiin. SPR sávvá lassin, ahte guovddáža bargguin váldošii vuhtii maid biodiversitehtasoahpamuša álgoálbmogiidda guoski artihkkaliid ollašuhttin. Soahpamuša artihkkalat 8(j), 10(c) ja 15 gusket álgoálbmogiidda, ja livččii lunddolaš, ahte kommišuvnna biodiversitehtasoahpamuša ollašuhttin- ja ovddidanbarggut dáid doaimmaid oasil sirdojuvvošedje Roavvenjárgii. ¶
SPR evttoha, ahte Eurohpá Uniovnna ráhkadusfoandaprográmmain váldošedje oktan oassesuorgin sámiid ássanguovlluid eallinfámolašvuođa sihkkarastin, sámekultuvrra doaibmanvejolašvuođaid sihkkarastin ja sámeealáhusaid sajádaga buorideapmi. EU informašuvdnaguovddáža oktan bargun galggašii leat sámedimenšuvnna vuhtiiváldin EU ruhtadan- ja ulbmilprográmmain. SPR doallá dehálažžan, ahte EU:s lea iežas InterregSápmi vuolleprográmma, muhto dat ii leat doarvái. Sámekultuvrra doarjun galgá leat oppalaččat ulbmilin EU ruhtadanprográmmaid oassin. ¶
Jagi 2007 ON dievasčoahkkin lea dohkkehan julggaštusa álgoálbmogiid vuoigatvuođain. Buot EU lahttoriikkat ja Norga jienastedje julggaštusa bealis. Julggaštus dáhkida eamiálbmogiidda iešmearridanvuoigatvuođa ja vuoigatvuođa oassálastit mearrádusdahkamii sidjiide guoski áššiin. Sámi parlamentáralaš ráđđi oaidná, ahte EU berre ollašuhttit álgoálbmotjulggaštusa sis- ja olgoriikkapolitihkastis ja dorvvastit sápmelaččaid váikkuhanvejolašvuođaid dan viidodagas man álgoálbmotjulggaštus eaktuda. SPR oaidná, ahte árktalaš informašuvdnaguovddáš SPR eaktudan viidodagas dorjjošii álgoálbmotjulggaštusa ollašuhttima. SPR deattuha, ahte oktavuohta EU ja SPR gaskkas berre buorránit vai árktalaš diehtoaddima ja álgoálbmotjulggaštusa geatnegasvuođat ollašuvvet. ¶
Birassuodjalan- ja dálkkádatrievdangažaldagat leat SPR oaivila mielde deháleamos áššit, maid EU berrešii váldit vuhtii guorahaladettiin árktalaš informašuvdnaguovddáža bargguid álgoálbmotoli lassin. Dálkkádatrievdan- ja biraspolitihka berre leat čađajohtti prinsihppan EU doaibmamis. Álgoálbmogiidda dálkkádatrievdama eastadeapmi ja dan hehttehusaid geahpedeapmi ja maid vuoigatvuohta buhtes, álgoálgosaš lundui lea maid olmmošvuoigatvuođagažaldagat. Árktalaš álgoálbmogiid ealáhusat vuođđuduvvet luondduváriide ja daid suvdinnávccalaš ávkkástallamii, ja jos luondduvárit jávket dahje dálkkádatrievdan eastá daid ávkkástallama, de álgoálbmotkultuvrra boahttevuohta lea áitojuvvon. SPR oaidná earenoamáš dehálažžan, ahte EU árktalaš informašuvdnaguovddáža bargguide gulašedje biras- ja dálkkádatrievdanáššit. SPR stivra sávvá, ahte EU kommišuvdna ja Norgga, Ruoŧa ja Suoma riikkaid dorjot SPR evttohusaid ja čatnašuvvet ovddidit SPR evttohusaid nationála ja gaskariikkalaš dásis. SPR sávvá, ahte EU ja SPR álggahit lagaš ovttasbarggu EU árktalaš- ja álgoálbmotpolitihka ovddideami várás. Sámi parlamentáralaš ráđđi sávvá vástádusa dán oktavuođaváldimii nu johtilit go vejolaš. Sámi parlamentáralaš ráđi čállingoddi addá áššis mielas lassidieđut. ¶


Bargoortnet lea mearriduvvon Sámi parlamentáralaš ráđi dievasčoahkkimis 06.05.2003 Gironis. Bargoortnet bođii fápmui dakkaviđe maŋŋá go mearrádus lei dahkkon. ¶
§ 1 Áigi ja báiki. ¶
Sámi parlamentáralaš ráđđi galgá unnimusat ovtta dievasčoahkkima doallat kaleanddarjagis. Oktasašstivra mearrida goas ja gos dievasčoahkkin dollojuvvo. ¶
§ 2 Čađaheapmi. ¶
Oktasašstivrras lea ovddasvástádus dievasčoahkkima čađahit guoskevaš Sámedikki čállingotti vehkiin. ¶
§ 3 Gohččun. ¶
Oktasašstivra fuolaha gohččuma dievasčoahkkimii ja dat sáddejuvvo unnimusat 2 vahku ovdal čoahkkima álgima. Gohččumis galgá boahtit ovdan makkár áššit evttohuvvojit meannuduvvot čoahkkimis. ¶
Jos Sámi parlamentáralaš ráđi lahtut dieđihit heaibama, galgá várrelahtuid gohččut čoahkkimii. Jos várrelahttu ii sáhte boahtit čoahkkimii, de báhcá guoskevaš stuollu guorusin. ¶
§ 4 Čoahkkinjođiheapmi. ¶
Sámi parlamentáralaš ráđi presideanta ja várrepresideanttat jođihit dievasčoahkkima. Jos oktage dain ii leat čoahkkimis, de čujuha dievasčoahkkin eará čoahkkinjođiheddjiid. ¶
§ 5 Áššelistu. ¶
Oktasašstivra evttoha áššelisttu. ¶
Buot lahtuin lea dievasčoahkkima álggus vejolašvuohta evttohit áššiid dievasčoahkkima meannudeapmái. ¶
Oktasašstivra evttoha áššiid meannudanvuogi. ¶
§ 6 Áššeráhkkaneapmi. ¶
Oktasašstivra ráhkkanahttá árvalusaid mat leat ovddiduvvon ovdal dievasčoahkkima. Čállingoddedoaibma čuovvu dan Sámedikki mas lea presideantadoaibma. ¶
§ 7 Ságastallan. ¶
Ovdalgo dievasčoahkkin dahká mearrádusa áššis, galget ráđi lahtut oažžut vejolašvuođa digaštallat. Čoahkkinjođiheaddjit sáhttet addit sáni dan ráiddus go lea ulbmillaš ášši meannudeapmái. Jos dákkár njuolggadusat eai leat mearriduvvon, de ožžot lahtut sáhkavuoru dan ráiddus go bivdet sáni. ¶
Beroškeahttá ságasteddjiid ráiddus, sáhttá lahttu oažžut replihka. Čoahkkinjođiheaddjit sáhttet mearridit sáhkavuorroáiggi dan áigerámma ektui mii lea biddjojuvvon ovttaskas áššái. ¶
§ 8 Mearridanváldi. ¶
Dievasčoahkkimis lea mearridanváldi dalle go unnimusat bealli lahtuin lea čoahkis. ¶
§ 9 Mearrádusat. ¶
Dievasčoahkkima mearrádusat galggašedje leat áinnas ovttajienalaččat. Jos ii šatta konsensus, de dahkkojuvvojit mearrádusat dábálaš eanetloguin. ¶
Sámi parlamentáralaš ráđi váldogiella lea sámegiella. Eará bargogielat leat dáro-/ruoŧagiella, suoma- ja ruoššagiella. ¶
§ 11 Beavdegirji. ¶
Dievasčoahkkimiin čállojuvvo beavdegirji. Das galget leat meannuduvvon áššit, árvalusat, sin namat geat buktet cealkámušaid, ja dievasčoahkkima mearrádusat. ¶
Čállingottis lea ovddasvástádus čállit čoahkkingirjji stivra- ja dievasčoahkkimiin. Čoahkkingirjji dohkkehit presideanta ja várrepresideanttat. ¶
§ 12 Sámit Ruošša bealde. ¶
Sámiide Ruošša bealde geat ovddastit Sámiráđi, fállojuvvo bissovaš searvan SPR ovttasbargui. Bissovaš ovddasteaddjin lea hállan- ja evttohanriekti dievasčoahkkimiin. ¶
§ 13 Lávdegottit. ¶
Sámi parlamentáralaš ráđđi ásaha lávdegottiid maid ráđi mielas lea ulbmillaš, gozihit daid bargguid mat leat biddjojuvvon ráđđái. Lahtuid dáidda lávdegottiide nammada dievasčoahkkin. ¶
§ 14 Rievdadusat. ¶
Dievasčoahkkin sáhttá rievdadit bargoortnega, mearrádusain mii dahkko konsensusprinsihpa mielde. ¶

Anáris 9.9.2010. ¶
Klemetti Näkkäläjärvi Rauna Rahko Sámi parlamentáralaš Sámi parlamentáralaš ráđi ságajođiheaddji ráđi čálli. ¶
Juohkin: Eurohpá Uniovnna kommišuvdna Suoma birasministeriija Norgga birasministeriija Ruoŧa birasministeriija. ¶


Mielddus: Sámi parlamentáralaš ráđi dálkkádatpolitihkalaš strategiija. ¶
Sámi parlamentáralaš ráđđi bargoortnet. ¶
Sámi parlamentáralaš ráđi bargoortnet. ¶
Sámi parlamentáralaš ráđi bargoortnet. ¶
Bargoortnet lea mearriduvvon Sámi parlamentáralaš ráđi dievasčoahkkimis 06.05.2003 Gironis. Bargoortnet bođii fápmui dakkaviđe maŋŋá go mearrádus lei dahkkon. ¶
§ 1 Áigi ja báiki. ¶
Sámi parlamentáralaš ráđđi galgá unnimusat ovtta dievasčoahkkima doallat kaleanddarjagis. Oktasašstivra mearrida goas ja gos dievasčoahkkin dollojuvvo. ¶
§ 2 Čađaheapmi. ¶
Oktasašstivrras lea ovddasvástádus dievasčoahkkima čađahit guoskevaš Sámedikki čállingotti vehkiin. ¶
§ 3 Gohččun. ¶
Oktasašstivra fuolaha gohččuma dievasčoahkkimii ja dat sáddejuvvo unnimusat 2 vahku ovdal čoahkkima álgima. Gohččumis galgá boahtit ovdan makkár áššit evttohuvvojit meannuduvvot čoahkkimis. ¶
Jos Sámi parlamentáralaš ráđi lahtut dieđihit heaibama, galgá várrelahtuid gohččut čoahkkimii. Jos várrelahttu ii sáhte boahtit čoahkkimii, de báhcá guoskevaš stuollu guorusin. ¶
§ 4 Čoahkkinjođiheapmi. ¶
Sámi parlamentáralaš ráđi presideanta ja várrepresideanttat jođihit dievasčoahkkima. Jos oktage dain ii leat čoahkkimis, de čujuha dievasčoahkkin eará čoahkkinjođiheddjiid. ¶
§ 5 Áššelistu. ¶
Oktasašstivra evttoha áššelisttu. ¶
Buot lahtuin lea dievasčoahkkima álggus vejolašvuohta evttohit áššiid dievasčoahkkima meannudeapmái. ¶
Oktasašstivra evttoha áššiid meannudanvuogi. ¶
§ 6 Áššeráhkkaneapmi. ¶
Oktasašstivra ráhkkanahttá árvalusaid mat leat ovddiduvvon ovdal dievasčoahkkima. Čállingoddedoaibma čuovvu dan Sámedikki mas lea presideantadoaibma. ¶
§ 7 Ságastallan. ¶
Ovdalgo dievasčoahkkin dahká mearrádusa áššis, galget ráđi lahtut oažžut vejolašvuođa digaštallat. Čoahkkinjođiheaddjit sáhttet addit sáni dan ráiddus go lea ulbmillaš ášši meannudeapmái. Jos dákkár njuolggadusat eai leat mearriduvvon, de ožžot lahtut sáhkavuoru dan ráiddus go bivdet sáni. ¶
Beroškeahttá ságasteaddjiid ráiddus, sáhttá lahttu oažžut replihka. Čoahkkinjođiheaddjit sáhttet mearridit sáhkavuorroáiggi dan áigerámma ektui mii lea biddjojuvvon ovttaskas áššái. ¶
§ 8 Mearridanváldi. ¶
Dievasčoahkkimis lea mearridanváldi dalle go unnimusat bealli lahtuin lea čoahkis. ¶
§ 9 Mearrádusat. ¶
Dievasčoahkkima mearrádusat galggašedje leat áinnas ovttajienalaččat. Jos ii šatta konsensus, de dahkkojuvvojit mearrádusat dábálaš eanetloguin. ¶
Sámi parlamentáralaš ráđi váldogiella lea sámegiella. Eará bargogielat leat dáro-/ruoŧagiella, suoma- ja ruoššagiella. ¶
§ 11 Beavdegirji. ¶
Dievasčoahkkimiin čállojuvvo beavdegirji. Das galget leat meannuduvvon áššit, árvalusat, sin namat geat buktet cealkámušaid, ja dievasčoahkkima mearrádusat. ¶
Čállingottis lea ovddasvástádus čállit čoahkkingirjji stivra- ja dievasčoahkkimiin. Čoahkkingirjji dohkkehit presideanta ja várrepresideanttat. ¶
§ 12 Sámit Ruošša bealde. ¶
Sámiide Ruošša bealde geat ovddastit Sámiráđi, fállojuvvo bissovaš searvan SPR ovttasbargui. Bissovaš ovddasteaddjiin lea hállan- ja evttohanriekti dievasčoahkkimiin. ¶
§ 13 Lávdegottit. ¶
Sámi parlamentáralaš ráđđi ásaha lávdegottiid maid ráđi mielas lea ulbmillaš, gozihit daid bargguid mat leat biddjojuvvon ráđđái. Lahtuid dáidda lávdegottiide nammada dievasčoahkkin. ¶
§ 14 Rievdadusat. ¶
Dievasčoahkkin sáhttá rievdadit bargoortnega, mearrádusain mii dahkko konsensusprinsihpa mielde. ¶

SÁMI PARLAMENTÁRALAŠ RÁĐI OVTTASBARGOŠIEHTADUS 

Sámedikkiid gaskasaš ovttasbargošiehtadusa Sámi parlamentáralaš ráđi bokte, dohkkehuvvui ja vuolláičállojuvvui Sven-Roald Nystø, Lars Anders Baer ja Pekka Aikio bokte. ¶
Sámedikkiid gaskasaš ovttasbargošiehtadus Sámi parlamentáralaš ráđi bokte. ¶
Šiehtadusa dahkkit, Suoma, Norgga ja Ruoŧa sámedikkit;. ¶
mearkkašit ahte sápmelaččat leat sierra álbmot, geain lea oktasaš historjá, kultuvra, giella ja árvevierut, ja dasto. ¶
mearkkašit, ahte oasit Suoma, Norgga, Ruošša ja Ruoŧa riikkain leat ásahuvvon eatnamiid ala mat gullet sámi álbmogii, ja gos ovdal go riikkat ásahuvvojedje ásse sápmelaččat, ja ahte sápmelaččat danne leat eamiálbmot Suomas, Norggas, Ruoššas ja Ruoŧas, ja oasálaččat. ¶
mearkkašit, ahte sámedikkiid gaskasaš ovttasbargui lea earenoamáš dárbu áššiin mat gusket máŋgga riikka sápmelaččaide dahje sápmelaččaide sierra álbmogin, ja dasto mearkkašuvvo ahte dán lágan ovttasbargui lea dárbu maiddái našunálastáhtaid ektui, ja oasálaččat. ¶
dovddastit dán vuođul dárbbu álggahit ja bistevažžan dahkat sámedikkiid gaskasaš ovttasbarggu, earret eará rievttálaš, ekonomalaš, sosiálalaš, kultuvrralaš, siviila ja politihkalaš áššiid oktavuođas, ja dasto. ¶
dovddastit oasálaččat ahte lea dárbu dáhttut ruoššabeali sápmelaččaid maid dán ovttasbargui áicin, ja soahpamuša oasálaččat. ¶
julggaštit dákko bokte ahte leat ovttaoaivilis čuovvovačča hárrái:. ¶
Artihkal 1 Šiehtadusa ulbmilin lea láhčit dilálašvuođaid bissovaš ovttasbargui sámedikkiid gaskka áššiin mat gusket máŋgga riikka sápmelaččaide dahje sápmelaččaide sierra álbmogin. Ja dasto lea ulbmilin láhčit dilálašvuođaid nu ahte sápmelaččat sáhttet suodjalit ja ovddidit iežaset gielalaš, kultuvrralaš ja servodatlaš áššiid ovttaskas našunálastáhtain, ja ahte sápmelaččat, máŋgga riikka sierra álbmogin, sáhttet suodjalit ja ovddidit namuhuvvon rahčamušaid almmá riikkarájiid heađušteami haga. ¶
Artihkal 2 Bissovaš ovttasbarggu lágideami láhčimii álbmotválljen sámedikkiid gaskka ásahuvvo Sámi parlamentáralaš ráđđi. Sámedikkit nammadit lahtuid sámedikkiid gaskasaš ovttasbargoorgánii, Sámi parlamentáralaš ráđđái. ¶
Artihkal 3 Sámi parlamentáralaš ráđđi galgá bargat dan ala ahte ovttastahttit politihkalaš áššiid meannudeami dain áššiin mat gusket dahje sáhttet guoskat máŋgga riikka sápmelaččaide dahje sápmelaččaide sierra álbmogin. Ráđđi galgá dasto bargat dan ala ahte ovddidit eará geavatlaš ovttasbargovugiid sámedikkiid gaskka. Ráđđi galgá ovddastit Suoma, Norgga ja Ruoŧa sápmelaččaid davviriikkalaš ja eará riikkaidgaskasaš oktavuođain, ja muđuid ge buot oktavuođain gos dán lágán oktasaš ovddasteapmái lea dárbu. ¶
Artihkal 4 Sámi parlamentáralaš ráđi bargoviidodahkii gullet buot áššit mat ráđi áddejumi mielde gusket dahje sáhttet guoskat sápmelaččaide sierra álbmogin. Sámi parlamentáralaš ráđđi sáhttá ieš vuolggahit áššiid, ja buktit cealkámušaid buot áššiide iežas bargo viidodagas. ¶
Sámi parlamentáralaš ráđđi sáhttá ieš ovddidit áššiid, buktit cealkámušaid, evttohusaid ja rávvagiid sámedikkiide, Suoma, Norgga, Ruoŧa ja eará riikkaid almmolaš eiseválddiide, ja riikkaidgaskasaš eiseválddiide ja organisašuvnnaide. ¶
Artihkal 5 Sámi parlamentáralaš ráđis galget leat guoktelogiokta (21) sápmelaš parlamentarihkkara, geaid Suoma, Norgga ja Ruoŧa sámedikkit leat válljen iežaset álbmotválljen ovddasteddjiid gaskkas. ¶
Artihkal 6 Juohke sámediggi vállje vihtta (5) ovddasteaddji Sámi parlamentáralaš ráđđái njealje (4) jagi mandáhtta áigodahkii. Dát válljen galgá dáhpáhuvvat vuosttaš dievasčoahkkimis maŋŋil ođđa sámediggeválgga. Lassin galget sámedikkiid čađaheaddji ovddastangotti jođiheaddjit álo leat ráđi dievasčoahkkima lahttun. Seamma guoská juohke sámedikki stivrra/ráđi ovtta lahttui. Stivra/ráđđi nammada dán lahtu. ¶
Artihkal 7 Sámi parlamentáralaš ráđi čađaheaddji jođihangoddi gohčoduvvo oktasašstivran, ja dás leat guhtta (6) ovddasteaddji, geaid gaskkas leat sámedikkiid čađaheaddji ovddastangotti jođiheaddjit. Golbma (3) eará ovddasteaddji vállje Sámi parlamentáralaš ráđđi nu ahte guđe nai sámedikkis vállje ovtta (1) ovddasteaddji. ¶
Artihkal 8 Sámi parlamentáralaš ráđđi vállje iežas presideantta ja guokte várrepresideantta oktasašstivrra lahtuid gaskkas. Válljen galgá dáhpáhuvvat nu ahte golbma sámedikki vurrolagaid ožžot jođihanámmáhiid, ja nu ahte sámedikkit njealje (4) jagi áigodagas vurrolagaid ožžot presideanta- dahje várrepresideantaámmáha 16 mánu maŋŋálagaid. ¶
Artihkal 9 Sámi parlamentáralaš ráđđi mearrida ieš iežas čoahkkinortnega. ¶
Artihkal 10 Dán šiehtadusa ”Sámedikkiid gaskasaš ovttasbargošiehtadus Sámi parlamentáralaš ráđi bokte” sáhttet rievdadit dušše sámedikkit maŋŋá go Sámi parlamentáralaš ráđđi nu lea árvalan, ja go buot golmma sámedikki eanetlohku doarju rievdadusárvalusa. ¶
¶

